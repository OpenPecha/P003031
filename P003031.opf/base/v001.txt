༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1KG8586
n/a
ImageGroup:
11SBN:
ISBN:
11KG8603
9787223023061
Title:
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣ
ང་བ། (བོད་ལྗོངས་མི་དམངས་དཔེ་སྐྲུན་ཁང། )
chos mngon pa'i mdzod kyi dgongs don gsal bar byed pa'i legs bshad nyin
byed dbang po'i snang ba/ (bod ljongs mi dmangs dpe skrun khang :)
བློ་བཟང་འཕྲིན་ལས་རྣམ་རྒྱལ
Author:
Descriptor:
Original Publication:
blo bzang 'phrin las rnam rgyal
printed from computerized input
gangs can khyad nor dpe tshogs/ipod phreng 100
Iha sa
bod ljongs mi dmangs dpe skrun khang/
2008
Place:
Publisher:
Date:
1
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
In/a
Scanned at Tibetan Buddhist Resource Center, 150 West 17th St, New York City, NY
10011, US. Comments: 2/2011



༄༅།། ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་
ཉིན་བྱེད་དབང་པོའི་སྣང་བ་ཞེས་བྱ་བ་བཞུགས་སོ།།
།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།
རྒྱལ་དབང་ཆོས་རྗེ་བློ་བཟང་འཕྲིན་ལས་རྣམ་རྒྱལ་གྱིས་བརྩམས།
གངས་ཅན
ཚོགས་པོད་ཕྲེང་
ད་ར་sk
1:|:
:
བོད་ལྗོངས་མི་དམངས་དཔེ་སྐྲུན་ཁང༌།



༄༅། ། ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་
བཤད་ཉིན་བྱེད་དབང་པོའི་སྣང་བ་ཞེས་བྱ་བ་བཞུགས་སོ། །
རྒྱལ་དབང་ཆོས་རྗེ་བློ་བཟང་འཕྲིན་ལས་རྣམ་རྒྱལ་གྱིས་བརྩམས།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་གིས་བསྡུ་སྒྲིག་བྱས།
བོད་ལྗོངས་མི་དམངས་དཔེ་སྐྲུན་ཁང་།



图书在版编目(CIP)数据
俱舍论释解明亮之光:藏文/杰旺确杰洛桑赤烈朗杰著,
一拉萨:西藏人民出版社,2008.6
ISBN978-7-223-02306-1
I....I.杰....俱舍宗一解释一藏语 IV. B946,9
中国版本图书馆 CIP 数据核字(2007)第187546号
俱舍论释解明亮之光
编著 杰旺确杰洛桑赤列朗杰
整理者 色拉寺、大昭寺佛教古籍搜集整理室
责任编辑 刚组
封面设计 格次
出版发行 西藏人民出版社(拉萨市林廓北路20号)
| 刷,拉萨福明印刷有限责任公司
开 本 787×1092 1/16
张 38.25
数 475 千
次 2008年6月第1版
次 2008年6月第1次印刷
数 01-2,300
号 ISBN978-7-223-02306-1
定 价 50.00 元
版权所有,翻印必究
印开印字版印印书定一



གླེང་གཞི།
ཡུལ་གངས་ཅན་གྱི་ལྗོངས་འདིར་སངས་རྒྱས་ཀྱི་བསྟན་པ་དར་འཕེལ་བྱུང་བའི་ལོ་ངོ་སྟོང་ཕྲག་ལྷག་གི་
དུས་ཡུན་ནང་རིས་སུ་མ་ཆད་པའི་མཁས་གྲུབ་གཉིས་ལྡན་གྱི་སྐྱེས་ཆེན་དམ་པ་མཐའ་ཡས་པ་ཞིག་གི་རྨད་དུ་བྱུང་
བའི་ལེགས་བཤད་པོ་ཏི་པར་ཤིང་དང་བཅས་པ་དབུས་གཙང་ཁམས་གསུམ་སོགས་བོད་ཁམས་ཁྱོན་དང་།
གཞན་ཡང་རྒྱ་ཡུལ་དང་། སོག་ཡུལ། ལ་དྭགས། འབྲས་ལྗོངས། འབྲུག་ཡུལ་སོགས་ཡུལ་གྲུ་གཞན་
དུའང་འཕྲིན་ལས་ཀྱི་སྣང་བ་དཀར་པོས་ཁྱབ་བཞིན་པ་དེ་ལྟར་ཡང་། དུས་རབས་ཀྱི་འཕོ་འགྱུར་སྣ་ཚོགས་
དང་ལྷག་པར་“རིག་གནས་གསར་བརྗེ་ཆེན་པོ་”ཟེར་བའི་ལོ་བཅུའི་གོད་ཆག་ནང་རིམ་བཞིན་རྩ་ཆེའི་ལེགས་
བཤད་དེ་དག་གིས་མཚོན་ཆོས་འཇིག་རྟེན་གཉིས་ཐད་ཀྱི་རིག་གཞུང་ཆེས་མང་པོ་ཞིག་རྩ་བ་ནས་སྟོངས་ཟིན་པ་
དང༌། ཤུལ་དུ་ལུས་པའི་དཔེ་རྙིང་དེ་དག་གི་གྲས་ནས་མི་ཉུང་བ་ཞིག་བོད་ཀྱི་ཡུལ་གྲུ་གང་སར་ཐོར་གྱུར་དུ་སོང་
སྟེ་བཙལ་འཚོལ་ཤིན་ཏུ་དཀའ་བའི་ཁར་འགའ་ཞིག་བཞུགས་ཡོད་པ་དག་ཀྱང་ཕལ་ཆེ་བ་དགོན་སྡེ་ཆེ་ཁག་གི་
ནང་ཕྱག་མཆོད་ཀྱི་ཡུལ་ཙམ་དང་། ཡང་ན་སྤྱི་ཚོགས་ཚན་པ་ཁག་གི་ནང་རིག་དངོས་ཀྱི་འདུ་ཤེས་ཐོག་ནས་
བསྡུ་ཉར་གནང་བ་ཙམ་ལས་ཆེས་རྒྱ་ཆེ་བའི་རང་རིགས་ཀྱི་རིག་གཞུང་ལ་སློབ་གཉེར་དང་ཞིབ་འཇུག་ཉམས་ལེན་
ལེགས་ཆ་ཁྱབ་གདལ་གནང་མཁན་སོགས་གྱི་རྒྱ་ཆེའི་གཟིགས་པ་པོ་རྣམས་ཀྱི་སྤྱན་ལམ་དུ་འགྱུར་མ་ཐུབ་པས་
གསུང་རབ་ཀྱི་དགོས་པ་ཇི་བཞིན་སྒྲུབ་མ་ཐུབ་པ་དང་། ལར་ནས་མ་འོངས་པར་ཡང་དུས་ཀྱི་འགྱུར་བགྲོད་
དང་འབྱུང་བའི་གནོད་འཚེ་སོགས་ལས་རྩ་ཆེའི་རིག་གཞུང་དཔེ་དཀོན་དེ་རྣམས་རྩ་སྟོངས་སུ་མི་འགྲོ་བའི་ངེས་པ་
མེད་པར་བསམས་ན་དེ་དག་སྲུང་སྐྱོབ་མཚན་ཉིད་ཚང་བ་ཞིག་བྱེད་པའི་ཐབས་ལམ་ཉག་གཅིག་གི་ཕྱག་མཆོད་ཀྱི་
རྟེན་དང་རིག་དངོས་ཀྱི་མཚན་ཐོག་ནས་སུས་ཀྱང་མཇལ་དཀའ་བའི་མཛོད་སྦུག་ཏུ་འཇུག་རྒྱུ་དེ་མ་ཡིན་པར་མིག་
རྒྱང་ཡངས་པོས་དཔེ་སྐྲུན་འགྲེམ་སྤེལ་ཞུས་ཏེ་རྒྱ་ཆེའི་སློབ་གཉེར་བས་མཚོན་གཟིགས་པ་པོ་ཀུན་གྱི་སྤྱན་ལམ་དུ་
བསྟར་རྒྱུ་དེ་ནི་དོན་དམ་པའི་ཉམས་པ་སོར་ཆུད་དང་། མི་ཉམས་གོང་འཕེལ་གྱི་བྱ་བ་ཞིག་ཡིན་ངེས་སྙམ་པ་
དང་། ཕུལ་བྱུང་མི་རིགས་ཀྱི་རིག་གནས་རྒྱུན་འཛིན་དང་སླར་གསོའི་བྱ་གཞག་ཁ་ཐོག་ཏུ་མ་ལུས་པར་ལག་
ལེན་ཐོག་ཅི་འཁྱོལ་བྱེད་པའི་དྲི་མ་མེད་པའི་ལྷག་བསམ་བཟང་པོས་ཀུན་ནས་བསླངས་ཏེ་ད་ལན་ངེད་སེ་ར་ཐེག་
ཆེན་གླིང་དང་། དཔལ་ལྷ་ལྡན་གཙུག་ལག་ཁང་གཉིས་ཀྱིས་ཕྱར་གྲུ་མཉམ་འདེགས་ཀྱིས་ཕྱོགས་སོ་སོ་ནས་ཐོག་
མའི་དཔེ་སྐྲུན་གྱི་ཐེབས་རྩ་བཞག་སྟེ་བཙུགས་པའི་སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་



ནས་དགེ་ལུགས་གསུང་འབུམ་གཙོ་གནད་དུ་བྱས་ཏེ་རིས་མེད་ནང་བསྟན་གསུང་རབ་དཔེ་རྙིང་ཁག་གོམ་རིམ་
བགྲོད་ཀྱིས་འཚོལ་བསྡུ་དཔེ་སྐྲུན་ཞུས་ནས་དེའི་སུམ་ཆ་གཅིག་གཞུང་ལུགས་ལ་གསན་བསམ་གནང་མཁན་མང་
བའི་དགོན་སྡེ་ཆེ་ཁག་དང་། སྤྱི་ཚོགས་ཚན་པ་ཁག་གི་དཔེ་མཛོད་ཁང་། དེ་བཞིན་སློབ་གྲྭ་ཁག་སོགས་ལ་
ཞིབ་འཇུག་གི་དཔྱད་གཞིའི་ཚུལ་དུ་རིན་མེད་འབུལ་ལམ་ཞུ་རྒྱུ་དང༌། དེ་འཕྲོས་རྣམས་རིན་གོང་ཆུང་ཤོས་ཀྱི་
ཐོག་ནས་རྒྱ་ཆེའི་སློབ་གཉེར་བ་དང་གཟིགས་པ་པོ་རྣམས་ཀྱི་ཐུགས་འདུན་བསྐོང་གང་ཐུབ་ཞུ་རྒྱུ་ཡིན་པས་རྒྱ་
ཆེའི་མཁྱེན་ལྡན་རྣམ་པས་སྤྱི་དོན་ཐུགས་ལ་འདོག་པའི་ལྷག་བསམ་གྱིས་ངེད་ཚོའི་ལས་རིམ་ལ་རྩ་ཆེའི་དགོངས་
འཆར་གང་མང་ལྷུག་སྩོལ་དང་། ལྷག་པར་འབྲེལ་ཡོད་མ་དཔེ་དཀོན་རིགས་མཁོ་འདོན་གནང་སྐྱོང་ཡོང་རེ་ཞུ་
བ་བཅས།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།
•
2
•



དཀར་ཆག
.....……. (1)
..................
(23)
(25）
（32)
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་
སྣང་བ་ལས་ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ། ..………………………….…... (1)
མཆོད་པར་བརྗོད་པ་དང་རྩོམ་པར་དམ་བཅའ་བ། ..……....
མཆོད་པར་བརྗོད་ཅིང་བཤད་པར་དམ་བཅའ་བ། །
ཆོས་མངོན་པ་བཤད་པ། ..………….………….
..............….…..
དགོས་སོགས་ཆོས་བཞི་བཤད་པ། ..….….…….…..
....................................
ཚོར་བ་སོགས་ཕུང་པོ་ལྷག་མ་གསུམ་བཤད་པ། ..…….…….……..
རྣམ་ཤེས་ཀྱི་ཕུང་པོ་བྱེ་བྲག་བཤད་པ།..…….………………..
...............................
ནམ་མཁའི་ཁམས་བཤད་པ། ..……………………………….…..
..........................…..
རྣམ་ཤེས་ཀྱི་ཁམས་བཤད་པ། ..………….….……….
.................. ..….…...
བསྟན་ཡོད་སོགས་བཤད་པ། ..………………….
.......................….....
དམིགས་བཅས་ལ་སོགས་པའི་རབ་དབྱེ།..….…………. .................................
(36)
རྫས་དང་ལྡན་པ་ལ་སོགས་པའི་རབ་དབྱེ།
...........
རྟེན་བཅས་དེ་མཚུངས་ལ་དོགས་པ་དཔྱོད་པ། ..……......
...….......... (41)
ལྟ་བ་དང་ལྟ་མིན་གྱི་རབ་དབྱེ། ..…………...
.....……..….…...
(46)
མིག་རྣ་ཡིད་གསུམ་གྱི་ཡུལ་འཛིན་སོགས་བཤད་པ།………………………..
(48)
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་
སྣང་བ་ལས་དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་བཤད་བཞུགས་སོ། ..…..……..
གཉིས་པ་དབང་པོའི་གྲངས་དང་བྱེད་ལས་སོགས་བཤད་པ། ...….….....…….….………………….….. （53)
ཚོར་བའི་དབང་པོ་ལྔ་བྱེ་བྲག་ཏུ་བཤད་པ། ...
............ (57)
དྲི་མེད་དབང་པོ་གསུམ་དང་ཟག་བཅས་ཟག་མེད་ཀྱི་རབ་དབྱེ།..
རྣམ་སྨིན་དང་རྒྱས་བྱུང་གཉིས་ལ་དོགས་པ་དཔྱོད་པ། ..…….….….
.........(61)
•.........
(39)
............་
（53)
，
，
，
，
，
，，
，
.............(60)
-
1
-



（73)
(81）
ས ་ཤད་པ། .....…..…..
(129)
དབང་པོ་ཐོབ་ཚུལ་བཤད་པ། ..….
(71)
དབང་པོ་གཏོང་ཚུལ་བཤད་པ། །
.........
དབང་པོ་ཐོབ་དུས་བཤད་པ། ..…………..
（76)
དབང་པོ་ལྡན་ཚུལ་བཤད་པ། .……..
རྫས་རྡུལ་དང་བསགས་རྡུལ་ཕྲ་རབ་ལ་དོགས་པ་དཔྱོད་པ།
(86）
གཟུགས་ཅན་གྱི་སྐྱེ་ཚུལ་དངོས་བཤད་པ། .…………….………
(92)
གཟུགས་ཅན་མིན་པའི་སྐྱེ་ཚུལ་མདོར་བསྟན།
......…... (94）
སེམས་གཅིག་གི་འཁོར་དུ་སེམས་བྱུང་ཇི་ལྟར་བྱུང་ཚུལ། ...…...
(98）
མཚུངས་ལྡན་མིན་པའི་སྐྱེ་ཚུལ་ལས་ཐོབ་པར་བཤད་པ།…...….... ............ (101)
མ་ཐོབ་པ་དང་སྐལ་མཉམ་བཤད་པ།
........….. (115)
འདུ་ཤེས་མེད་པ་སོགས་བཤད་པ། ..……………..
.....................
................
(119)
སྲོག་དང་མཚན་ཉིད་སྐྱེས་སོགས་བཞི་བཤད་པ། ..….….….…..….….….….….....…...…..(124)
མིང་གི་ཚོགས་ལ་སོགས་བཤད་པ། .……........
.......................................
.................................….....…...
བྱེད་རྒྱུ་ལྷན་ཅིག་འབྱུང་རྒྱུ་བཤད་པ། ..……….….
(130)
སྐལ་མཉམ་རྒྱུ་སོགས་དོགས་པ་དང་བཅས་པ་བཤད་པ།...…...... ...........
འབྲས་བུ་ལྔ་བཤད། ..……...
རྐྱེན་རྣམ་པ་བཞི་བཤད་པ། ..….….…...….……...…..
........... (146）
སེམས་བཅུ་གཉིས་པོ་རང་རང་གི་རྗེས་སུ་སེམས་བྱུང་བཤད་པ། .…...……….….….......…….. (151)
སེམས་བཅུ་གཉིས་ཀྱི་རྙེད་ཚུལ་བཤད་པ། .....…...
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་ལས་
འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་བཞུགས་སོ། .....…………...……….(165)
སེམས་ཅན་གྱི་འཇིག་རྟེན་བཤད་པ། ..….…………
.…..….....……… . (165)
རྣམ་ཤེས་གནས་པ་དང་སེམས་ཅན་གནས་པ། ....………….
......... (166）
སྐྱེ་གནས་བཞི་དང་བར་སྲིད་རྒྱས་པར་བཤད་པ།..….……..
....(169)
མངལ་དུ་འཇུག་ཚུལ་དང་རྟེན་འབྲེལ་ཡན་ལག་བཅུ་གཉིས། ..………
... (174）
ཡན་ལག་བཅུ་གཉིས་ཚེ་དུ་ལ་རྫོགས་ཚུལ། ….….…….….
.…….…….. (177)
ཡན་ལག་བཅུ་གཉིས་སོ་སོའི་ངོ་བོ་སོགས་བཤད་པ། ...
… (184）
(137)
(142)
.............（160)
，
，
，
，
，
-
2
-



.... (186）
.....(188)
，
。
。
。
。
གནས་པར་བྱེད་པའི་ཟས་ཀྱི་རྟེན་འབྲེལ་སོགས་བཤད་པ། ..………..
སྣོད་ཀྱི་འཇིག་རྟེན་བཤད་པ།….
རྟེན་རླུང་ཆུ་གསེར་གྱི་དཀྱིལ་འཁོར་སོགས་བཤད་། ..…....
(189)
ལྷ་གནས་དང་ཉི་མ་ལྡོག་དུས་སོགས་བཤད་པ། ..………..
（195)
འདོད་ལྷ་རིགས་དྲུག་སྒྲ་དོན་དང་བཅས་པ། ..……………………..
(199)
སེམས་ཅན་གྱི་ལུས་ཚད་དང་ཚེ་ཚད་སོགས་བཤད་པ།
.....…….(204)
བསྐལ་པའི་རྣམ་གཞག་བཤད་པ། ..…...
..........(206)
འཇིག་རྟེན་ཆགས་ཚུལ་དང་བར་བསྐལ་བཤད། ..…..…..
..........(208）
བསྐལ་ཆེན་གྱི་ཞར་བྱུང་བཤད་པ། ...
....(210）
རང་སངས་རྒྱས་དང་འཁོར་ལོས་སྒྱུར་བ་བྱུང་ཚུལ་བཤད་པ། ..…
.......…..(211)
བསྐལ་པ་འཇིག་བྱེད་ཀྱི་རྐྱེན་གསུམ་བཤད་པ། ..……………..
.......... (215）
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་
བ་ལས་ལས་བསྟན་པ་ཞེས་བྱ་བ་གནས་བཞི་པའི་རྣམ་པར་བཤད་པ་བཞུགས་སོ། .…...….... ........(217)
ལས་ཀྱི་རང་བཞིན་སོགས་བཤད་པ། ......
......（217)
འདིར་དངོས་སུ་བསྟན་པའི་དགེ་བ་བཞི་བཤད་པ། .........
...... (221)
ཀུན་སློང་རྣམ་གཉིས་རྒྱས་པར་བཤད་པ། ..……..
(223)
སྡོམ་པའི་དབྱེ་བ་ལྡན་ཚུལ།
(229)
སྡོམ་མིན་ལྡན་ཚུལ་དང་བར་མའི་ལྡན་ཚུལ། ། ..….....
(233)
སྡོམ་པ་སྡོམ་མིན་བར་མ་གསུམ་འཐོབ་ཚུལ། །
(235)
སྡོམ་པ་དང་སྡོམ་མིན་གྱི་གཏོང་རྒྱུ་བཤད་པ།
.................................... (238)
ལས་གསུམ་དུ་དབྱེ་བ།...……….…………..…..……..
(243)
མྱོང་འགྱུར་གསུམ་དང་ལྔ་བཤད་པ། ....…………..
.....…......... (245)
འཕེན་པ་རྣམ་པ་ཉི་ཤུ་གཉིས་སོགས་ཀྱི་དོགས་དཔྱོད་དང་བཅས། ..........….. (250)
མཐོང་ཆོས་འབྲས་བུ་ཅན་སོགས་ལ་དོགས་དཔྱོད། .....………….
(253)
དཀར་ནག་ལ་སོགས་པའི་ལས་བཞི་བཤད་པ། ....………….
(259)
ལས་དེ་དག་ཟད་བྱེད་བཤད་པ། .….…….……..
ཐུབ་པའི་གཙང་བྱེད་སོགས་ཀྱི་དབྱེ་བ་བཤད་པ།….………….
..….....….. (265)
...... ...
，
，
，
，
(262)
-
3
-



..(268）
... (269)
(276）
….……….
..(304）
ལས་ཀྱི་སྦྱོར་དངོས་འཇུག་གསུམ་འཕྲོས་དང་བཅས་པ་བཤད་པ། …...…….
ལོག་ལྟས་དགེ་རྩ་གཅོད་ཚུལ་བཤད་པ།.….….
ལས་ལམ་དང་སེམས་པ་གཅིག་ཆར་འབྱུང་ཚུལ་བཤད་པ། ..………….….….
(272)
དགེ་མི་དགེ་དེ་དག་ཁམས་སུ་གཏོགས་ཚུལ་བཤད་པ། ..……….….
(274)
མི་དགེ་བཅུས་འབྲས་བུ་རྣམ་སྨིན་འབྱིན་ཚུལ། ..………………….…..
......(274)
འབྲས་བུ་སྐྱེས་པའི་གཞི་ཉེར་གཞི་འཕྲོ་དང་བཅས། ..….…………
རིགས་དང་རིགས་མིན་ལས་དང་འཕན་བྱེད་རྫོགས་བྱེད་བཅས། ..…..
………….. (280)
སྒྲིབ་པ་གསུམ་དང་མཚམས་མེད་ལྔ་བཤད་པ། ...…...
(281)
དགེ་འདུན་གྱི་དབྱེན་བྱེ་བྲག་ཏུ་བཤད་པ། ..………...
(282)
བྱང་སེམས་ངེས་གནས་བཤད་པ།
(294）
བསོད་ནམས་བྱ་བའི་གཞི་དང་སྦྱིན་པའི་དབྱེ་བ།..………..
........
(296）
ལས་ལྕི་ཡང་དང་བྱས་བསགས་པ་དང་མ་བསགས་བཅས་བཤད་པ། ..…….…….…. .............(300）
རིག་པས་རབ་ཏུ་བཅུག་པའི་ལས་བཤད་པ། ..….…..
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་
སྣང་བ་ལས་ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ། ......…........（305)
ཕྲ་རྒྱས་ཀྱི་རང་བཞིན་དབྱེ་བ་འབྱེད་ཚུལ། .….…….…....
（305）
མཐོང་སྤང་ཉོན་མོངས་དེ་དག་མཐོང་ལམ་ཁོ་ནའི་སྤང་བྱ་ཡིན་མིན། ..
(307)
ལྟ་བ་ལྔ་པོ་སོ་སོའི་རྣམ་པའམ་འཛིན་སྟངས་མི་འདྲ་བ་བསྟན་པ། ..……..
(308)
ལྟ་བ་ཐ་མ་དང་འབྲེལ་བའི་རྩོད་སྤོང་། ..…………….…….………….…. ..........................….(309)
ང་རྒྱལ་གྱི་དབྱེ་བ་སྤྲོས་ཏེ་བཤད་པ། .….………
......................................(310)
སྐལ་བ་མཉམ་པ་དང་མི་མཉམ་པའི་ཀུན་འགྲོ་བཤད་པ། །
（311)
ཟག་བཅས་དང་ཟག་མེད་ལ་དམིགས་པའི་ཕྲ་རྒྱས་ཀྱི་དབྱེ་བ་བཤད་པ། ..………………………………….（315)
དམིགས་པ་དང་མཚུངས་ལྡན་གྱི་རྒྱས་འགྱུར་གྱི་ཕྲ་རྒྱས་ཀྱི་དབྱེ་བ་བཤད་པ།….………………….……………（317)
ཕྲ་རྒྱས་དེ་དག་མི་དགེ་བ་དང་ལུང་མ་བསྟན་གྱི་རྩ་བར་འགྱུར་ཚུལ། .……………… ...…..... (319)
ཕྲ་རྒྱས་དེ་དག་དུས་གསུམ་གང་ལ་ལྡན་ཚུལ། .……………..
......（320)
བྱེ་བྲག་སྨྲ་བའི་ཐུན་མོང་མིན་པའི་དུས་གསུམ་རྣམ་གཞག ..…..…………….. .…..…..(321)
སྤངས་ཀྱང་ལྡན་པའི་ཚུལ་བཤད་པ། .………….
...... （322)
- 4 -



ཡུལ་བཅུ་དྲུག་དང་ཡུལ་ཅན་བཅུ་དྲུག་གི་ངོས་འཛིན། .…
.….….…….. (323)
ཕྲ་རྒྱས་དང་བཅས་པ་ལ་རྒྱུས་མི་རྒྱས་པའི་རྣམ་པ་གཉིས་བཤད་པ། ..…….….…... ..……………………… (326)
ཟག་པ་དང་ཆུ་བོ་སྦྱོར་སོགས་དབྱེ་བ་མི་འདྲ་བ་བཤད་པ། ..…..………….. .....（327)
ཀུན་སྦྱོར་བཤད་པ། ..….…. ..…...........…...
(329)
ཐ་མའི་ཆ་མཐུན་དང་གོང་མའི་ཆ་མཐུན་བཤད་པ། ..….………..
(330)
ཀུན་དཀྲིས་བཅུ་སོགས་བཤད་པ། ..……….
...... (331)
ཉོན་མོངས་དེ་དག་རང་གི་གྲོགས་ཚོར་བ་དང་མཚུངས་པར་ལྡན་ཚུལ། ...……..
(333）
སྒྲིབ་ལྔ་བཤད་པ། ..….…
....(334）
ཕྲ་རྒྱས་དེ་དག་སྤོངས་ཚུལ་བཤད་པ། ..…
[....……….…........…...........…...........……….....（335)
གཉེན་པོ་བཞི་བཤད་པ། ..…….…...
......(343)
ཡོངས་ཤེས་ཀྱི་དབྱེ་བ་ཐོབ་ཚུལ། ….….…..
………………… (344)
ཡོངས་ཤེས་ལྡན་ཚུལ་དང་བསྡོམས་ཚུལ། གཏོང་ཐོབ་ཀྱི་ཚུལ། ..…..... .....…….... (349）
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་
སྣང་བ་ལས་ལམ་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ། ......(354）
མཐོང་ལམ་དང་སྒོམ་ལམ་བཤད་པ། ..
..............（354）
དམིགས་ཡུལ་བདེན་པ་བཞི་དང་བདེན་པ་གཉིས་བཤད་པ། .……….…..….
（355）
ཐོས་བསམ་སྒོམ་གསུམ་གྱི་ཤེས་རབ་ཀྱི་སྐོར་བཤད་པ། །
མི་སྡུག་པ་དང་དབུགས་འབྱུང་རྔུབ་བཤད་པ། །
（359)
དྲན་པ་ཉེར་གཞག་གི་སྐོར་བཤད་པ། ..…..…..
སྦྱོར་ལམ་དྲོད་སོགས་བཞི་བསྟན་པ། ..….
............ （365)
སྦྱོར་ལམ་ཐོབ་གཏོང་སྐོར་བཤད་པ།
..…...................(370)
ཐར་པ་ཆ་མཐུན་བཤད་པ། ..…….….…… .…..
...........
(377)
མཐོང་ལམ་བཤད་པ། ….….…..
..…..…...... (380)
ཞུགས་པ་དང་འབྲས་གནས་ཀྱི་གང་ཟག་བཤད་པ། .....………….... ..……….…….……. (383)
མཐར་གྱིས་པའམ་འབྲས་བུ་རིམ་གྱིས་པ་ལ་དོགས་པ། ..…….…..….
•.......... (393)
རྒྱུན་ཞུགས་རིགས་ནས་རིགས་སྐྱེ་སྐོར་གྱི་དོགས་དཔྱོད། .….
（396）
ཕྱིར་མི་འོང་ཞུགས་འབྲས་དང་དབྱེ་བ་བཤད་པ།
(400)
- 5 -
...（357）
• • • • • •
（362)
..............



གཟུགས་སུ་ཉེར་འགྲོ་ཕྱིར་མི་འོང་ཐད་དོགས་དཔྱོད། ..…………..
•....... (406）
འདོད་པར་ཚེ་ཡོངས་གྱུར་གྱི་འཕགས་པ་བཤད་པ། ..………………….….
..….…....…. (410)
བསམ་གཏན་སྤེལ་སྒོམ་སྐོར།….……….
......(411)
མདོ་ལས་གསུངས་པའི་སློབ་པ་བཅོ་བརྒྱད་དང་མི་སློབ་དགུ་བཤད་པ། ......................(413)
དགྲ་བཅོམ་ཞུགས་པ་བཤད་པ། ..…….
......…..…....…..……..…. (414)
རྣམ་གྲོལ་མཐའ་མ་ཉེར་བསྡོགས་དང་དངོས་གཞི་གང་གི་ངོ་བོར་སྐྱེ་བ་དཔྱད་པ། .......………….. (417)
འབྲས་བུ་བཞིར་རྣམ་པར་བཞག་པ། །
......... (419)
ཆགས་བྲལ་སྔོན་སོང་གི་འབྲས་བུ་ལས་ཉམས་པ་ཡོད་མེད་དཔྱད་པ། ......
(420)
ཚངས་ཚུལ་དང་ཚངས་པའི་ངོས་འཛིན། .........
དོན། .....…........…….….................…........... (421)
ལུང་རྟོགས་ཀྱི་ཆོས་འཁོར་གཉིས་སྐོར་ལ་དཔྱད་པ། ..……....
...... (423)
དགྲ་བཅོམ་པ་དྲུག་བཤད་པ།...
（433)
བསམ་གཏན་དངོས་གཞི་དང་ཉེར་བསྡོགས་སོགས་ལ་བརྟེན་ནས་ལམ་སྐྱེ་དཀའ་སླ་ལ་
དོགས་དཔྱོད། ............
...................(441)
......................................(443)
བྱང་ཕྱོགས་སོ་བདུན་གྱི་སྐོར།..….........
སངས་རྒྱས་དང་ཆོས་དང་དགེ་འདུན་ལ་ཤེས་ནས་དད་པ་ཐོབ་ཚུལ། .................…..…...... (447)
སློབ་པ་ཡང་དག་པའི་རྣམ་གྲོལ་དང་ཡང་དག་པའི་ཤེས་པ་མི་འཇོག་པའི་རྒྱུ་མཚན། ...…...... (448)
མདོ་བསྟན་བཅོས་ལས་སྤངས་པའི་ཁམས་སོགས་གསུམ་གསུངས་པའི་ཁྱད་པར་ །
བཤད་པ། ..............................
...................... (451）
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པ་ལེགས་བཤད་ཉིན་བྱེད་དབང་པོའི་སྣང་
བ་ལས་ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ། ..…….…………………. (456)
བཟོད་ཤེས་ལྟ་གསུམ་གྱི་ཁྱད་པར་བཤད་པ། ......….….
(456)
ཤེས་པའི་དབྱེ་བ་བྱེ་བྲག་བཤད་པ། ........
.......…... (457)
ཕ་རོལ་སེམས་རིག་པ།…......
.........
མཐོང་ལམ་རང་ཉིད་ཕ་རོལ་སེམས་ཤེས་ཀྱི་ཡུལ་དུ་གྱུར་ཚུལ། ....
ཟད་པ་ཤེས་པ་དང་མི་སྐྱེ་བ་ཤེས་པའི་ཁྱད་པར། .…...……..
(463)
ཤེས་པ་བཅུར་འཇོག་པའི་རྒྱུ་མཚན། ..…........
（463)
ཤེས་པ་བཅུ་པོ་མི་རྟག་བཅུ་དྲུག་གང་གི་རྣམ་པ་ཅན་ཡིན་མིན་དཔྱད་པ།..……………
(464)
- 6 -
..............
（458)
(460)



..........(468)
ཤེས་པ་བཅུ་པོ་དགེ་སོགས་གང་ཡིན་དཔྱད་པ། ..
(467)
ཤེས་པ་དེ་དག་ཕན་ཚུན་གང་གི་དམིགས་པར་གང་འགྱུར་ཚུལ། ..…..…..
ཆོས་བཅུ་པོ་དེ་ལས་ཤེས་པ་གང་གི་ཡུལ་ཇི་ཙམ་འགྱུར་ཚུལ། ......……….. ...... (469)
ཆོས་ཐམས་ཅད་ཀུན་རྫོབ་ཤེས་པའི་ཡུལ་ཡིན་མིན་ལ་དཔྱད་པ། ..…….……… .……..….（470)
མཐོང་ལམ་སྐད་གཅིག་བཅོ་ལྔ་སོ་སོའི་སྐབས་སུ་ཤེས་པ་དུ་དང་ལྡན་བཤད་པ།…....………….....…….. （473)
ས་དེ་དང་དེ་ལ་བརྟེན་པའི་མཐོང་ལམ་མ་འོངས་པ་དང་ད་ལྟ་བ་འཐོབ་ཚུལ་ལ་དཔྱད་པ། ... (475）
མངོན་པར་རྟོགས་པའི་མཐའ་ལས་བྱུང་བའི་ཀུན་རྫོབ་ཤེས་པ་ཐོབ་ཚུལ། ..…..............…... (476）
སྒོམ་ལམ་གྱི་གནས་སྐབས་སུ་ཤེས་པ་ཇི་ལྟར་ཐོབ་ཚུལ། ...….....…… .....................(477)
བར་ཆད་མེད་ལམ་ལ་རྣམ་གྲོལ་ལམ་གྱི་ཁྱད་པར་དེ་དག་གི་སྐབས་སུ་ཤེས་པ་ཐོབ་ཚུལ། ..…………..（479)
སྔར་བཤད་པའི་ལྷག་མ་ལ་ཤེས་པ་དུ་ཐོབ་བཤད་པ།…....…...…..
（481)
ཐོབ་པ་བཞིའི་ཁྱད་པར་བཤད་པ། ..…....….....
(484)
ཐུན་མོང་མིན་པའི་ཡོན་ཏན་སྟོབས་བཅུ་ལ་ཞིབ་ཏུ། ...………..…………...
（486)
མི་འཇིགས་པ་བཞིའི་སྐོར་ལ་དོགས་དཔྱོད། ..….…..….
.......................….......... (491）
སྙིང་རྗེ་ཆེན་པོ་དང་ཐུགས་རྗེ་ཆེན་པོ་གཉིས་ཀྱི་ཁྱད་པར། ....……………........….…………..…..….….. (493）
སློབ་པ་འཕགས་པ་སོགས་ཀྱི་ཐུན་མོང་བའི་ཡོན་ཏན་བཤད་པ།
(497)
སོ་སོ་ཡང་དག་རིག་པ་བཞི་བཤད་པ། ...…………
(499)
མངོན་ཤེས་དྲུག་བཤད་པ། ..….……….…
(503)
མངོན་ཤེས་སོ་སོར་དྲན་པ་ཉེར་གཞག་གང་དང་གང་ཡོད་ཚུལ། .………….….
(508)
རྫུ་འཕྲུལ་གྱི་ངོ་བོར་དཔྱད་པ། .…..
..…....……......... (514)
སྤྲུལ་པའི་ངོ་བོ་དང་དབྱེ་བ་ལ་དཔྱད་པ། ..………….….
.....…...（515）
ལྷའི་མིག་དང་རྣ་བ་གཉིས་ཀྱི་ངོ་བོ་དང་ཡུལ་དང་རྟེན་སོགས་བཤད་པ། ..….…......…….…………..(522)
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་
སྣང་བ་ལས་སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ། .... (525)
འབྲས་བུ་སྐྱེ་བའི་བསམ་གཏན་དང་རྒྱུ་སྙོམས་འཇུམ་གི་བསམ་གཏན་གྱི་ཁྱད་པར།….……………….……..(525）
བསམ་གཏན་དང་གཟུགས་མེད་ཀྱི་སྙོམས་འཇུག་བཤད་པ། ..……………..
(526)
བསམ་གཏན་གྱི་ཡན་ལག་ལ་དཔྱད་པ།………………
(529)
དངོས་གཞི་དག་པ་སོགས་འཐོབ་ཚུལ། ….……….….
.... (534）
- 7 -
，
，
，
，
，
，
，
，
。
。
。
，
，
，
，
，
，
，
，
，
，



(551)
དངོས་གཞི་གསུམ་པ་གང་གི་མཇུག་ཐོགས་སུ་གང་སྐྱེ་བཤད་པ། ..….
... （537)
སྙོམས་འཇུག་དག་པ་བའི་དབྱེ་བ་སོ་སོའི་ཁྱད་པར་བཤད་པ། ..…..….…... ..........（542)
ཐོད་རྒལ་གྱི་སྙོམས་འཇུག་གི་སྦྱོར་བ་བསྟན་པ། ..…..….
...... (546）
བསམ་གཏན་དང་གཟུགས་མེད་ཀྱི་དངོས་གཞིའི་ལུས་རྟེན་དང་དམིགས་པ་བཤད་པ། ..…………..(549)
ཉེར་བསྡོགས་བརྒྱད་བཤད་པ། ..……..
མཚན་མེད་ལ་སོགས་པའི་ཏིང་ངེ་འཛིན་གསུམ་བཤད་པ། ..….…..….
(553)
སྟོང་པ་ཉིད་སྟོང་པ་ཉིད་ཀྱི་ཏིང་ངེ་འཛིན་སོགས་གསུམ་བཤད་པ།
............(555）
མདོ་ལས་ཏིང་ངེ་འཛིན་བཞི་གསུངས་པ། …...……....
..............(557）
ཚད་མེད་བཞི་བཤད་པ། ...….…..…....….….
....…....... (559)
རྣམ་པར་ཐར་པ་བརྒྱད་བཤད་པ། ..….…………….…….
....................................... （562)
ཟིལ་གྱིས་གནོན་པའི་སྐྱེ་མཆེད་བརྒྱུད་བཤད་པ། ....….…...….......…....…....…...... (569)
ཟད་པར་བཅུ་བཤད་པ། ..………………..
(571)
རྣམ་ཐར་ཟིལ་གནོན་ཟད་པར་གྱི་རྟེན་དང་ལུང་གིས་བསྐྱེད་པའི་དོན་དཔྱད་པ། ..………..….….. (574）
ལུང་རྟོགས་ཀྱི་བསྟན་པ་འཛིན་པ་དང་གནས་པ་ནུབ་པའི་ཚད་སོགས་རྒྱས་པ་བཤད་པ། ..…….…...（574）
བཤད་པ་མཐར་ཕྱིན་པའི་ཤིས་སྨོན། ...
...........（585)
-
8
-



༄༅། ། ཆོས་མངོན་པའི་མཛོད་ཀྱི་དགོངས་དོན་གསལ་བར་
བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་ལས་
ཁམས་བསྟན་པ་ཞེས་བྱ་བ་གནས་དང་པོའི་
རྣམ་བཤད་བཞུགས་སོ། །
མཆོད་པར་བརྗོད་པ་དང་རྩོམ་པར་དམ་བཅའ་བ།
སྟོབས་བཅུ་མི་འཇིགས་བཞི་ཡི་སྐུ་བརྙེས་ནས། ། མཐའ་ཀླས་འགྲོ་ལ་བདེན་བཞིའི་བླང་དོར་ཚུལ། །
འདོམས་པས་སྲིད་པའི་ཟུག་རྔུ་གཅོད་མཛད་པ། ། སྟོན་མཆོག་མཉམ་མེད་ཤཱཀྱའི་རྒྱལ་པོར་འདུད། ། མགོན་དེའི་
བསྟན་པ་རིན་ཆེན་སྡེ་སྣོད་གསུམ། ། གསལ་མཛད་འཕགས་ཡུལ་པཎ་གྲུབ་ཐམས་ཅད་དང་། ། ཁྱད་པར་ཀུན་
མཁྱེན་གཉིས་པར་ཡོངས་གྲགས་པ། ། མཁས་མཆོག་དབྱིག་གི་གཉེན་པོར་གུས་ཕྱག་འཚལ། ། ཆོས་མངོན་གཞུང་
ལུགས་ཉིན་བྱེད་འབུམ་གྱི་དཔལ། ། མཁྱེན་རབ་རྟ་བདུན་ཤུགས་ཀྱིས་གངས་ལྗོངས་འདིར། ། གསལ་མཛད་མོན་
གྲ་པ་དང་འཇམ་དབྱངས་དངོས། ། ནམ་མཁའ་གྲགས་སོགས་མཁས་པའི་ཚོགས་ལ་འདུད། ། རྒྱལ་གསུང་འདུལ་
མདོ་མངོན་པའི་བསྟན་པ་ལ། ། རྒྱལ་བ་ཉིད་དང་མཚུངས་པའི་ལེགས་བཤད་ཀྱིས། ། རྒྱལ་བའི་རིང་ལུགས་
གསལ་མཛད་ཙོང་ཁ་པ། ། ཡབ་སྲས་བརྒྱུད་པར་བཅས་ལ་གུས་བཏུད་ནས། ། སངས་རྒྱས་གཉིས་པའི་གསུང་གི་
བདུད་རྩི་མཆོག ། ཆོས་མངོན་མཛོད་ཀྱི་དགོངས་དོན་རྒྱ་མཚོ་ལས། ། ཆུ་ཐིགས་ཙམ་ཞིག་རང་གཞན་སྨན་
སླད་དུ། ། ཚིག་དོན་བརྒལ་བརྟགས་དང་བཅས་གཏན་ལ་འབེབས། ། ཞེས་མཆོད་པར་བརྗོད་པ་དང་རྩོམ་པར་
དམ་བཅའ་བའི་ཚིག་མདོར་བསྡུས་སྤེལ་བ་མངོན་དུ་བཏང་ནས། ཆོས་མངོན་པའི་མཛོད་ཅེས་པའི་བསྟན་
བཅོས་ཆེན་པོ་ཉིན་མོར་བྱེད་པའི་དཀྱིལ་འཁོར་དང་མཚུངས་པ་འདིའི་དགོངས་དོན་ཅུང་ཟད་འཆད་པ་ལ།
དེ་ཡང་རྒྱལ་སྲས་ཞི་བ་ལྷས། སྔོན་ཆད་མ་བྱུང་བ་ཞིག་(ཡང་)འདིར་བརྗོད་མེད། ། སྡེབས་(སྡེབ་)སྦྱོར་
མཁས་པའང་བདག་ལ་ཡོད་མིན་ཏེ། ། ཞེས་གསུངས་པ་ལྟར་སྔོན་གྱི་མཁས་པ་དུ་མས་མཛད་པའི་བསྟན་བཅོས་



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འདིའི་དགོངས་དོན་གཏན་ལ་འབེབས་པའི་རྒྱ་བོད་ཀྱི་འགྲེལ་པ་དང་། བརྒལ་བརྟགས་ཀྱི་ཡིག་ཆ་རྒྱས་བསྡུས་
ཇི་སྙེད་ཅིག་མཆིས་པ་དེ་དག་ཏུ་འཁོད་པ་རྣམས་ལས་ལྷག་པའི་དགོངས་དོན་གསལ་བར་བྱེད་པའི་བློ་གྲོས་ཀྱི་
ནུས་པ་ནི་ཁོ་བོ་ཅག་ལྟ་བུ་ལ་མ་མཆིས་ཤིང་། སྔོན་བྱོན་དམ་པ་དེ་དག་གིས་ལེགས་བཤད་ཀྱིས་བཀྲལ་ཟིན་པ་
རྣམས་བསྒྲུབས་ཟིན་སྒྲུབ་པའམ། བསྐྱར་ཟློས་ཀྱི་ཚུལ་དུ་བཀོད་པ་ལ་ཡང་དགོས་པ་ལྷག་པོ་མ་མཆིས་མོད།
འོན་ཀྱང་དེང་སང་གི་དུས་སྐྱེ་བོ་ཕལ་ཆེ་བ་བློ་གྲོས་ཀྱི་ནུས་པ་ཇེ་ཆུང་དུ་གྱུར་པས་ཆོས་རབ་ཏུ་རྣམ་འབྱེད་ཀྱི་ཤེས་
རབ་ཀྱིས་ཕོངས་པས། བསྟན་བཅོས་ཆེན་པོ་འདི་དག་གི་དགོངས་པ་འགྲེལ་བའི་གཞུང་རྒྱས་པ་རྣམས་བལྟ་
བར་མི་ལྕོགས་ ཤིང་། གལ་སྲིད་ བལྟས་ཀྱང་ཚིག་དོན་ཧ་ ཅང་རྒྱ་ཆེས་ པས་ མགོ་ བོ་ རྨོངས་པར་གྱུར་ཏེ།
གླེགས་བམ་ཞལ་ཕྱེ་ཙམ་ནས་འཇིགས་པ་དང་སྒྱིད་ལུག་པ་དུས་མཉམ་པའི་ཚུལ་གྱིས་རིང་དུ་འདོར་བར་བྱེད།
འགའ་ཞིག་ཚིག་འགྲེལ་ཙམ་འཁོད་པའི་ཡིག་ཆ་ཉུང་ངུ་དག་ལ་སྐྱབས་སུ་འཆོལ་ཁུལ་བགྱིས་རུང་ཚིག་དོན་མདོར་
བསྡུས་པའི་དབང་གིས་མཐའ་ཆོད་པར་མ་རྟོགས་པས་བརྒལ་ཞིང་བརྟགས་པའི་ཚེ་ཇི་བཞིན་ལན་འདོན་པའི་
སྤོབས་པ་མེད་པར་བེམས་(བེམ་)པོ་ཞལ་དཀྲིས་ཀྱི་བརྟུལ་ཞུགས་འཛིན་པ་མང་དུ་མཐོང་བས་དེ་དག་ལ་སྨན་
པའི་ཕྱིར་དང་། གཙོ་ཆེར་རང་གཞན་ཐམས་ཅད་ཀྱི་རྒྱུད་ལ་དམ་པའི་ཆོས་རབ་ཏུ་རྣམ་འབྱེད་ཀྱི་བློ་ནུས་པ་
མཐུ་ཅན་དུ་གྱུར་ཏེ། བདེན་བཞིའི་བླང་དོར་གྱི་གནས་ཕྲ་རགས་ཐམས་ཅད་རྟོགས་ཤིང་ཁོང་དུ་ཆུད་ནས་དེ་
དག་གི་འདོར་ལེན་ཚུལ་བཞིན་དུ་བྱས་པ་ལས་ཐར་པའི་གོ་འཕང་མྱུར་དུ་ཐོབ་པའི་ནུས་པའམ་བག་ཆགས་ཁྱད་
པར་ཅན་འཇོག་པའི་སླད་དུ། རེ་ཞིག་དང་པོའི་བློ་ཅན་རྣམས་གཞུང་འགྲེལ་ཆེན་པོ་རྣམས་ལ་ཁ་དྲང་བའི་
ཕྱིར་དུ་དེ་དག་ཏུ་འཁོད་པའི་ཚིག་དོན་རྒྱས་པ་བསྟན་བཅོས་འདིའི་འགྲེལ་པ་ཉུང་ངུ་རྣམས་སུ་མ་འཁོད་པའི་
རིགས་རྣམས་སྙིང་པོ་བསྡུས་པའི་ཚུལ་གྱིས་གོ་བདེ་བར་བཀོད། རྩ་འགྲེལ་གྱི་ཚིག་དོན་འགའ་ཞིག་གཞུང་ཆེན་
པོའི་སྤམ་བཤད་དུ་སོང་བ་རྣམས་གོ་བ་དང་རྩོད་པའི་ཚེ་ཚིག་སྐྱོན་གཅོད་ལུགས་སོགས་སོ་སོར་ཕྱེ་ནས་གསལ་
བར་བསྟན། མཁས་པ་སྔ་མ་དག་གིས་མཛད་པའི་ཡིག་ཆ་རྣམས་སུ་ཞལ་གསལ་བར་མ་འཁོད་པའི་གྲུབ་མཐའི་
ཐུན་མོང་མ་ཡིན་པའི་འདོད་ཚུལ་སོགས་དོན་གྱི་ཆ་འགའ་ཞིག་དོགས་དཔྱོད་དང་བཅས་པའི་སྒོ་ནས་ཅུང་ཟད་
གསལ་བར་གཏན་ལ་ཕབ། བརྒལ་བརྟགས་ཀྱི་ཚེ་རྩོད་པའི་རིགས་པ་འབབ་ལུགས་དང་ཁས་ལེན་གྱི་འཛིན་
མཚམས་མི་བདེ་བའི་རིགས་ལ་མཐའ་དཔྱོད་འགའ་ཞིག་དང་བཅས་ཏེ་འགོད་པར་བྱའོ། །



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
དེ་ལ་བསྟན་བཅོས་འདིའི་མཚན་གྱི་དོན་དང་། འགྱུར་གྱི་ཕྱག་ལ་སོགས་པ་ནི་འགྲེལ་པ་ཕལ་ཆེ་བར་
གསལ་ཞིང་། དངོས་གཞི་བཤད་པ་ལ་འཇུག་པ་དང་། བཤད་པ་འགོད་པ། བཤད་པ་ཡོངས་སུ་རྫོགས་
པ་གསུམ།
མཆོད་པར་བརྗོད་ཅིང་བཤད་པར་དམ་བཅའ་བ།
དང་པོ་ལ། མཆོད་པར་བརྗོད་ཅིང་བཤད་པར་དམ་བཅའ་བ་སོགས་ནི། གང་ཞིག་ཅེས་སོགས་ཚིག་
རྐང་དང་པོ་གསུམ་གྱིས་སྟོན་པ་སངས་རྒྱས་བཅོམ་ལྡན་འདས་ལ་ཕུན་སུམ་ཚོགས་པ་གསུམ་མངའ་བའི་སྒོ་ནས་
མཆོད་པར་བརྗོད་པ་དང་། རྐང་པ་བཞི་པས་རྩོམ་པར་དམ་བཅའ་བ་བསྟན་ནོ། ། འོ་ན། ཕུན་སུམ་ཚོགས་
པ་གསུམ་མངའ་ཚུལ་ཇི་ལྟར་ཞེ་ན། གང་ཞིག་ཀུན་ལ་མུན་པ་གཏན་བཅོམས་ཤིང་། ། ཞེས་པས་ཤེས་བྱ་ཀུན་ལ་
སྒྲིབ་པའི་མུན་པ་གཉིས་སླར་མི་སྐྱེ་བའི་ཆོས་ཅན་དུ་བྱས་ཏེ་གཏན་ནས་བཅོམས་པའི་སྤངས་པ་ཕུན་ཚོགས་དངོས་
སུ་བསྟན་ནས། ཤེས་བྱ་ཐམས་ཅད་མཁྱེན་པའི་ཡེ་ཤེས་ཕུན་ཚོགས་ཤུགས་ལ་བསྟན་པས་རང་དོན་སྤངས་
རྟོགས་ཕུན་ཚོགས་ནི་དང་པོ་དང་། འཁོར་བའི་འདམ་ལས་འགྲོ་བ་དྲངས་མཛད་པ་ཞེས་པས། འགྲོ་བ་
རྣམས་སྐལ་བ་ཇི་ལྟ་བ་བཞིན་དྲང་བར་མཛད་པའི་གཞན་དོན་ཕུན་ཚོགས་གཉིས་པ་དང་། དོན་བཞིན་སྟོན་
པ་ཞེས་པས་གཞན་དོན་སྒྲུབ་པའི་ཐབས་བདེན་བཞིའི་བླང་དོར་བསྟན་པ་སོགས་འཕྲིན་ལས་ཕུན་ཚོགས་གསུམ་
མངའ་བར་བསྟན་པ་ཡིན་ནོ། ། འདིའི་སྐབས་སུ་ཉོན་མོངས་ཅན་དང་། ཉོན་མོངས་ཅན་མ་ཡིན་པའི་མུན་པ་
གཉིས་བཤད་པའི་དང་པོ་ནི། ཁམས་གསུམ་གྱི་ཉོན་མོངས་ཅན་ཐམས་ཅད་དང་། གཉིས་པ་ནི། ཉན་
ཐོས་དགྲ་བཅོམ་པའི་རྒྱུད་ཀྱི་མི་ཤེས་པ་བཞི་ལ་སོགས་པ་ལྟ་བུ་སྟེ། མིང་གི་རྣམ་གྲངས་ཙམ་ལས་དོན་དུ་ཉོན་
སྒྲིབ་དང་། ཤེས་སྒྲིབ་ཅེས་སུ་འདོད་པ་དང་དོན་གཅིག་གོ། མི་ཤེས་པ་བཞི་པོ་གང་ཞེ་ན། སངས་རྒྱས་ཀྱི་
ཡོན་ཏན་ཟབ་ཅིང་རྒྱ་ཆེ་བ་མི་ཤེས་པ་དང། ཡུལ་ཤིན་ཏུ་བསྐལ་བ་མི་ཤེས་པ་དང་། དུས་ཤིན་ཏུ་བསྐལ་བ་
མི་ཤེས་པ་དང་། དོན་རབ་ཏུ་དབྱེ་བ་མཐའ་ཡས་པ་མི་ཤེས་པ་རྣམས་ཏེ། མཚན་གཞི་རིམ་པ་བཞིན། ཤཱ་
རིའི་བུས། དེ་བཞིན་གཤེགས་པའི་ཚུལ་ཁྲིམས་ཀྱི་ཕུང་པོ་ལ་སོགས་པ་མི་ཤེས་པ་དང་། མོའུ་འགལ་གྱི་བུས།
རང་གི་མ་སྐྱེ་བ་ཕྱི་མ་བྱང་ཕྱོགས་འོད་ཟེར་ཅན་གྱི་འཇིག་རྟེན་དུ་སྐྱེས་པ་མི་ཤེས་པ་དང་། ཁྱིམ་བདག་དཔལ་



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
སྐྱེས་ཀྱི་རྒྱུད་ལ་སྔོན་བསྐྱེད་པའི་ཐར་པ་ཆ་མཐུན་གྱི་དགེ་རྩ་ཕྲ་མོ་ཡོད་པ་ཤཱ་རིའི་བུས་མ་ཤེས་པ་དང་། ཁམས་
དང་རྣམ་པའི་རབ་དབྱེ་མཐའ་ཡས་པ་དཔེར་ན་རྨ་བྱའི་མདོངས་ཀྱི་ཁ་དོག་སྣ་ཚོགས་པ་རེ་རེའི་རྒྱུ་མ་འདྲེས་པ་
སངས་རྒྱས་ལས་གཞན་གྱིས་མི་ཤེས་པ་ལྟ་བུའོ། ། བྱས་པ་ལ་ཁོ་ན་རེ། ཉན་ཐོས་དགྲ་བཅོམ་པའི་རྒྱུད་ཀྱི་མི་ཤེས་
པ་བཞི་པོ་དེ་ཆོས་ཅན། ཉོན་མོངས་ཅན་མ་ཡིན་པའི་མ་རིག་པ་ཡིན་པར་ཐལ། ཉོན་མོངས་ཅན་མ་ཡིན་
པའི་རྨོངས་པ་ཡིན་པའི་ཕྱིར། འདོད་ན་མ་རིག་པ་ཡིན་པར་ཐལ། འདོད་པའི་ཕྱིར་ཟེར་ན་མ་ཁྱབ། དེ་
བཞིན་དུ་རྨོངས་པ་ཡིན་པ་ཐལ། ཉོན་མོངས་ཅན་མ་ཡིན་པའི་རྨོངས་པ་ཡིན་པའི་ཕྱིར། ཟེར་ན་ཡང་མ་
ཁྱབ་སྟེ། རྨོངས་པ་ནི། རྨོངས་དང་བག་མེད་ལེ་ལོ་དང་། ། ཞེས་ཉོན་མོངས་ཆེན་པོའི་ས་པ་དང་། མ་རིག་
པ་ཡང་རྨོངས་པ་དང་དོན་གཅིག་པར་མ་ཟད་ཕྲ་རྒྱས་དྲུག་གི་ནང་ཚན་ཡིན་པ་གནས་ལྔ་པ་ལས་འབྱུང་བའི་ཕྱིར།
ཡང་ཉོན་མོངས་ཅན་མ་ཡིན་པའི་མུན་པ་ཆོས་ཅན། སྒྲིབ་པ་ཡིན་པར་ཐལ། ཤེས་སྒྲིབ་ཡིན་པའི་ཕྱིར།
འདོད་ན། སྒྲིབ་ལུང་མ་བསྟན་ཡིན་པར་ཐལ། སྒྲིབ་པ་གང་ཞིག ལུང་མ་བསྟན་ཡིན་པའི་ཕྱིར། ཟེར་
ན་མ་ཁྱབ་སྟེ། ལུགས་འདིར་སྒྲིབ་ལུང་མ་བསྟན་ནི་ཉོན་མོངས་ཅན་དུ་ཡོད་པའི་ཕྱིར་དང་། ཉོན་མོངས་
ཅན་མ་ཡིན་པའི་མུན་པ་ནི་མ་བསྒྲིབས་ལུང་མ་བསྟན་ཡིན་པའི་ཕྱིར་ཏེ། འགྲེལ་པ་མངོན་པའི་རྒྱན་གྱི་མཆན་
བུ་ལས། ཉོན་མོངས་མ་ཡིན་པའི་དགེ་བ་ཟག་བཅས་དང་མ་བསྒྲིབས་ལུང་མ་བསྟན་གྱི་བྱེ་བྲག་འོག་ནས་
འབྱུང་བའི་མི་ཤེས་པའི་རྒྱུ་བཞི་ལྟ་བུ་ཡིན་ཏེ། ཞེས་གསུངས་པའི་ཕྱིར། བྱས་པ་ལ་ཁོ་ན་རེ། འོ་ན་དེ་ཆོས་
ཅན། སྒྲིབ་པ་མ་ཡིན་པར་ཐལ། མ་བསྒྲིབས་པ་ཡིན་པའི་ཕྱིར་ཏེ། མ་བསྒྲིབས་ལུང་མ་བསྟན་ཡིན་པའི་
ཕྱིར། ཟེར་ན་ཡང་ཁྱབ་བོ། ། གོང་གི་མི་ཤེས་པ་བཞི་པོ་དེ་ལ་མི་ཤེས་པའི་རྒྱུ་བཞི་ཞེས་གསུངས་པ་ནི་མི་ཤེས་པ་
དང་རྒྱུའི་གཞི་མཐུན་ཡིན་པ་ལ་དགོངས་པ་ལས་བཞི་པོ་དེ་རྒྱུ་དང་མི་ཤེས་པ་དེ་ལས་ལོགས་སུ་འཇོག་པར་འདོད་
པ་ནི་མ་ཡིན་ནོ། ། འོ་ན། ཉོན་མོངས་ཅན་མ་ཡིན་པའི་མུན་པ་ཡིན་ན། མ་བསྒྲིབས་ལུང་མ་བསྟན་ཡིན་པས་
ཁྱབ་བམ་ཞེ་ན་མ་ཁྱབ་སྟེ། དེ་ལ་དགེ་བ་ཟག་བཅས་ཀྱི་བྱེ་བྲག་འགའ་ཞིག་ཀྱང་ཡོད་པ་གོང་གི་འགྲེལ་པ་མངོན་
པའི་རྒྱན་གྱི་ལུང་གིས་བསྒྲུབས་པའི་ཕྱིར་ཏེ། དཔེར་ན། བྱིང་བ་ཕྲ་མོའི་ངོ་བོར་གྱུར་པའི་དགེ་བ་ཟག་
བཅས་སོགས་སྙོམས་འཇུག་གི་སྒྲིབ་པའི་ངོ་བོར་གྱུར་པའི་དགེ་བ་ཟག་བཅས་རྣམས་དེར་འཇོག་ཆོག་པའི་ཕྱིར།
དེ་ལ་ཁོ་ན་རེ། ཉོན་མོངས་ཅན་མ་ཡིན་པའི་མུན་པར་གྱུར་བའི་དགེ་བ་ཟག་བཅས་ཆོས་ཅན། སྒྲིབ་པ་ཡིན་



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
པར་ཐལ། ཤེས་སྒྲིབ་ཡིན་པའི་ཕྱིར་ཟེར་ན་དོན་ལ་མི་འགལ་ཡང་ཚིག་ཏུ་མི་མཛེས་པས་མ་ཁྱབ་ཅེས་བརྗོད་རྒྱུ་
ཡིན་ནོ། ། དེ་ལ་སངས་རྒྱས་བཅོམ་ལྡན་འདས་ཀྱིས་ནི་མུན་པ་གཉིས་ཆར་གཏན་ནས་ཏེ་སླར་མི་སྐྱེ་བའི་ཆོས་ཅན་
དུ་བྱས་ནས་སྤངས་པ་ཡིན་ལ། རང་རྒྱལ་དགྲ་བཅོམ་པས་ཉོན་མོངས་ཅན་གྱི་མུན་པ་གཏན་ནས་སྤངས་ཀྱང་།
ཉོན་མོངས་ཅན་མ་ཡིན་པའི་མུན་པ་གཏན་ནས་མ་སྤངས་པ་དང་། ཉན་ཐོས་དགྲ་བཅོམ་པས་ཉོན་མོངས་
ཅན་གྱི་མུན་པ་སྤངས་ཀྱང་འགའ་ཞིག་ཉམས་པ་སྲིད་པ་དང་། ཉོན་མོངས་ཅན་མ་ཡིན་པའི་མུན་པ་ནི་གཏན་
ནས་མ་སྤངས་པའི་ཁྱད་པར་ཕྱེ་དགོས་ཏེ། འགྲེལ་པ་མངོན་པའི་རྒྱན་ལས། འདིས་ནི་ཉན་ཐོས་ལ་སོགས་པ་
ལས་སྤངས་པ་ཁྱད་པར་ཅན་དུ་བསྟན་ཏེ། དེ་དག་ལ་ཉོན་སྒྲིབ་སྤངས་པ་ཙམ་ཡོད་ཀྱང་ཉམས་པ་སྲིད་པའི་
ཕྱིར་དང་། ཤེས་སྒྲིབ་ནི་རྣམ་པ་ཐམས་ཅད་དུ་མ་སྤངས་པའི་ཕྱིར་རོ། ། ཞེས་གསུངས་པའི་ཕྱིར། དེ་ལ་ཁོ་ན་
རེ། ཉན་རང་དགྲ་བཅོམ་ཆོས་ཅན། ཉོན་མོངས་ཅན་མ་ཡིན་པའི་མུན་པ་སྤངས་པར་ཐལ། དེ་འདུན་པ་
ལ་འདོད་ཆགས་དང་བྲལ་བའི་ཚུལ་གྱིས་སྤངས་པའི་ཕྱིར། ཟེར་ན་མ་ཁྱབ། འོ་ན་ཁོ་རང་ལ། ཟག་
བཅས་ཡིན་ན་ཉན་རང་དགྲ་བཅོམ་པས་སྤངས་པས་ཁྱབ་པར་ཐལ། དེས་འདུན་པ་ལ་འདོད་ཆགས་དང་བྲལ་
བའི་ཚུལ་གྱིས་སྤངས་བས་ཁྱབ་པའི་ཕྱིར་ཏེ། དེ་ལ་དམིགས་པའི་འདོད་ཆགས་སྤངས་པས་ཁྱབ་པའི་ཕྱིར།
འདོད་ན། སོ་ཐར་དང་བསམ་གཏན་གྱི་སྡོམ་པ་སོགས་ཟག་བཅས་ཀྱིས་བསྡུས་པའི་ཡོན་ཏན་གྱི་ཆ་མང་པོ་
ཞིག་ཀྱང་སྤངས་པར་འདོད་དགོས་པས་ཧ་ཅང་ཐལ་ལོ། །
ཆོས་མངོན་པ་བཤད་པ།
ཆོས་མངོན་ཤེས་རབ་དྲི་མེད་རྗེས་འབྲང་བཅས། ། ཞེས་སོགས་ཀྱི་སྐབས་སུ། ཆོས་མངོན་པ་ཆོས་ཅན།
ཁྱོད་ལ་སྒྲས་བརྗོད་རིགས་སམ། དངོས་བཏགས་མ་ཕྱེ་བར་དབྱེ་ན་གཉིས་ཡོད་དེ། དོན་དམ་པའི་ཆོས་
མངོན་པ་དང་། བརྡར་བཏགས་པའི་ཆོས་མངོན་པ་གཉིས་ཡོད་པའི་ཕྱིར།
དང་པོ་ཡོད་དེ། མཐོང་སྒོམ་མི་སློབ་ལམ་གསུམ་གྱི་ཚོགས་པ་ན་ཡོད་པའི་ཟག་མེད་ཀྱི་ཤེས་རབ་རྗེས་
འབྲང་སྟེ་འཁོར་ཕུང་པོ་ལྔའམ་བཞི་དང་བཅས་པ་གང་རུང་རྣམས་ཡིན་པའི་ཕྱིར། མཐོང་སྒོམ་མི་སློབ་ལམ་
གསུམ་པོ་དེ་བསམ་གཏན་ས་དྲུག་པོ་གང་རུང་ལ་བརྟེན་ན་ཕུང་པོ་ལྔ་པ་སྟེ། དེ་དག་གི་ཚོགས་པ་ན་ཡོད་པའི་



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཟག་མེད་ཀྱི་སྡོམ་པ་ནི་གཟུགས་ཡིན་པའི་ཕྱིར། སྒོམ་ལམ་དང་མི་སློབ་ལམ་གཉིས་གཟུགས་མེད་དང་པོ་གསུམ་
པོ་གང་རུང་གི་དངོས་གཞི་ལ་བརྟེན་ན་ནི་ཕུང་པོ་བཞི་པ་ཅན་ཏེ། དེ་དག་གི་སས་བསྡུས་ཀྱི་གཟུགས་མེད་པའི་
ཕྱིར། མཐོང་ལམ་གཟུགས་མེད་ཀྱི་དངོས་གཞི་ལ་བརྟེན་པ་ནི་མེད་དེ། མཐོང་ལམ་པ་ཡིན་ན་འདོད་པའི་
རྟེན་ཅན་ཡིན་པས་ཁྱབ་ལ། དེས་བསམ་གཏན་གྱི་དངོས་གཞི་མ་ཐོབ་ན་གཟུགས་མེད་ཀྱི་དངོས་གཞི་ཡང་མི་
ཐོབ་ལ། བསམ་གཏན་གྱི་དངོས་གཞི་ཐོབ་ན་ནི། ལམ་སླ་བ་བསམ་གཏན་གྱི་སེམས་ལ་བརྟེན་ནས་སྒོམ་གྱི།
ལམ་དཀའ་བ་ས་གཞན་ལ་མི་བརྟེན་པའི་ཕྱིར་ཏེ། བསམ་གཏན་དག་གི་ལམ་རྣམས་སླ། ། ས་གཞན་དག་གི་
དཀའ་བ་ཡིན། ། ཞེས་གསུངས་པའི་ཕྱིར། དེས་ན་མཐོང་ལམ་གྱི་ངོ་བོར་གྱུར་པའི་ཟག་མེད་ཀྱི་ཤེས་རབ་ནི་
འཁོར་དང་བཅས་ན་ཕུང་པོ་ལྔ་བ་ཅན་ཁོ་ན་ཡིན་ནོ། །
གཉིས་པ་བརྡར་བཏགས་པའི་ཆོས་མངོན་པ་ནི། དོན་དམ་པའི་ཆོས་མངོན་པ་ཐོབ་བྱེད་ཀྱི་རྒྱུར་གྱུར་
པའི་སྐྱེས་ཐོབ་དང་། ཐོས་བསམ་སྒོམ་གསུམ་གྱི་ཤེས་རབ་རྗེས་འབྲང་དང་བཅས་པ་དང་། དེ་དག་བརྗོད་
བྱར་བྱས་པའི་བསྟན་བཅོས་ལ་སོགས་པ་ཡིན། དེ་ལ་སྐྱེས་ཐོབ་ཀྱི་ཤེས་རབ་ནི་ཐོས་བསམ་སོགས་ཀྱི་སྦྱོར་བ་ལ་
མི་ལྟོས་པར་ཁམས་དེ་དང་དེར་སྐྱེས་པའི་སྟོབས་ཀྱིས་ཐོབ་པའི་རང་བཞིན་གྱིས་ཤེས་རབ་ཆེ་བ་ལ་བྱེད་པ་སྟེ།
དེ་ནི་ཁམས་གསུམ་ག་དང་། ས་དགུ་པོ་ཐམས་ཅད་དང་། དབང་ཤེས་ཡིད་ཤེས་ཐམས་ཅད་ཀྱི་འཁོར་དུ་
ཡོད་ལ། ཡང་འདིའི་ཐད་ཀྱི་འགྲེལ་པ་རྣམས་སུ། རྗེས་འབྲང་གི་གཟུགས་ནི་མེད་དེ། མཉམ་བཞག་གི་ས་
པ་མ་ཡིན་པའི་ཕྱིར། ཞེས་གསུངས་པ་ནི། གཙོ་བོར་འདོད་པའི་སྐྱེས་སྟོབས་ཀྱི་ཤེས་རབ་ལ་དགོངས་པ་སྟེ།
གོང་མ་གཉིས་ཀྱི་སྐྱེས་སྟོབས་ཀྱི་ཤེས་རབ་ལ་མཉམ་གཞག་གི་ས་པ་ཡིན་མིན་གཉིས་རེ་ཡོད་པའི་ཕྱིར་དང་།
མཉམ་བཞག་གི་ས་པའི་གཟུགས་ཀྱི་དགེ་བ་སྐྱེས་སྟོབས་ཀྱི་ཤེས་རབ་ཀྱི་རྗེས་འབྲང་གི་གཟུགས་ཀྱང་ཡོད་དེ།
དེའི་རྗེས་འབྲང་གི་བསམ་གཏན་གྱི་སྡོམ་པ་ཡོད་པའི་ཕྱིར་ཏེ། སྐྱེས་སྦྱོར་གང་གི་དབང་དུ་བྱས་ཀྱང་བསམ་
གཏན་གྱི་སྡོམ་པ་ནི་སེམས་ཀྱི་རྗེས་འབྲང་དུ་གསུངས་པའི་ཕྱིར་རོ། ། ཐོས་བསམ་སྒོམ་གསུམ་གྱི་ཤེས་རབ་གསུམ་
ནི་ཡིད་ཤེས་མ་གཏོགས་དབང་ཤེས་ཀྱི་འཁོར་ན་མེད་དེ། ཤེས་རབ་གསུམ་ནི་སྦྱོར་བྱུང་ཡིན་ལ། ལྷའི་མིག་
རྣའི་མངོན་ཤེས་མ་གཏོགས་དབང་ཤེས་ལ་སྦྱོར་བྱུང་མེད་པའི་ཕྱིར། ཐོས་བྱུང་ནི་འདོད་པ་དང་གཟུགས་ན་
ཡོད་ཀྱི་གཟུགས་མེད་ན་མེད་དེ། དེ་ནི་ཉན་ཤེས་ཀྱང་རྗེས་སུ་འབྲང་བའི་ཡིད་ཤེས་ཀྱི་འཁོར་དུ་འབྱུང་བ་ཡིན་



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
ལ། གཟུགས་མེད་ན་ཉན་ཤེས་མེད་པའི་ཕྱིར། བསམ་བྱུང་ཡང་འདོད་པ་ན་ཡོད་ཀྱི། ཁམས་གོང་མ་
གཉིས་ན་མེད་ཅིང་། ཐོས་བྱུང་བསམ་བྱུང་གཉིས་ཆར་ལ་རྗེས་འབྲང་གི་གཟུགས་ཀྱང་མེད་དེ། མཉམ་པར་
མ་བཞག་པའི་ས་པ་ཡིན་པའི་ཕྱིར། སྒོམ་བྱུང་ནི་ཁམས་གོང་མ་གཉིས་གང་རུང་གི་སས་བསྡུས་མ་གཏོགས་
འདོད་པའི་སས་བསྡུས་མེད་དེ། སྒོམ་བྱུང་ནི་མཉམ་བཞག་གི་སས་བསྡུས་ཡིན་ལ། འདོད་སེམས་ལ་མཉམ་
བཞག་གི་སས་བསྡུས་མེད་པའི་ཕྱིར། འོ་ན། འདོད་པ་ན་སྒོམ་བྱུང་མེད་པར་ཐལ། འདོད་པའི་སས་
བསྡུས་ཀྱི་སྒོམ་བྱུང་མེད་པའི་ཕྱིར་ཟེར་ན་མ་ཁྱབ་ཀྱི་ལན་འདེབས་སམ། ཡང་ན། གཞུང་རྣམས་ཀྱི་སྤམ་
བཤད་དང་མཐུན་པར་འདོད་པ་ན་སྒོམ་བྱུང་མེད་ཀྱང་། སྒོམ་བྱུང་རྒྱུད་ལྡན་གྱི་གང་ཟག་ཡོད་པའི་ཁྱད་པར་
ཕྱེ་ནས་ལེན་འདེབས་ཀྱང་འགལ་བ་མེད་ཅིང་། གོ་དོན་དངོས་གཞི་ནི་གཞུང་འདི་དག་ཏུ་ཁམས་དེ་དང་དེར་
ཡོད་མེད་ཀྱི་དབྱེ་བ་བཤད་པ་ཕལ་ཆེ་བ་དེ་དང་དེའི་སས་བསྡུས་ཡོད་མེད་ལ་བྱེད་པ་མ་གཏོགས་རྒྱུད་ལྡན་གྱི་གང་
ཟག་ཡོད་མེད་སོགས་ལ་བྱེད་པ་མིན་པས་དེ་ལྟར་ངེས་པར་བྱས་ནས་རྩོད་པའི་ཚེ་ཁས་ལེན་འཛིན་མཚམས་ཇི་
ལྟར་བྱས་ཀྱང་དེ་ཙམ་གྱི་འགལ་བ་ཆེར་ཡོད་པར་མ་མངོན་ནོ། ། ཡང་ཆོས་མངོན་པ་ལ་སྒྲས་བརྗོད་རིགས་ཀྱིས་
གསུམ་དུ་ཕྱེ་ན། ཟག་མེད་ཀྱི་ཤེས་རབ་རྗེས་འབྲང་དང་བཅས་པ་འབྲས་བུའི་ཆོས་མངོན་པ་དང་། སྐྱེས་
ཐོབ་དང་། ཐོས་བསམ་སྒོམ་གསུམ་གྱི་ཤེས་རབ་ཟག་བཅས་རྣམས་རྒྱུའི་ཆོས་མངོན་པ་དང་། མངོན་པའི་
བསྟན་བཅོས་རྣམས་གཞུང་གི་ཆོས་མངོན་པར་འཇོག་གོ འདིར་སྒྲས་བརྗོད་རིགས་སྨོས་པ་ལ་དགོས་པ་ཡོད་
དེ། ཆོས་མངོན་པ་དངོས་གནས་པ་ནི་དོན་དམ་པའམ་འབྲས་བུའི་ཆོས་མངོན་པ་ལ་བྱེད་ཅིང་། བརྡར་
བཏགས་པའི་ཆོས་མངོན་པ་གཉིས་ནི་ཆོས་མངོན་པ་བཏགས་པ་བ་ཡིན་པའི་ཕྱིར་ཏེ། སྐྱེས་ཐོབ་ཀྱི་ཤེས་རབ་
སོགས་བཞི་ནི་འབྲས་མིང་རྒྱུ་ལ་བཏགས་པ་དང་། མངོན་པའི་བསྟན་བཅོས་རྣམས་ནི་བརྗོད་བྱའི་མིང་རྗོད་
བྱེད་ལ་བཏགས་པ་ཡིན་པའི་ཕྱིར། དེ་ལ་ཁོ་ན་རེ། ཆོས་མངོན་པ་མེ་ལ་བསྲེགས་པའི་ཆོས་སྤོང་གི་ལས་མི་
སྲིད་པར་ཐལ། དོན་དམ་པའི་ཆོས་མངོན་པ་ནི་མེ་ལ་བསྲེག་མི་ནུས། བརྡར་བཏགས་པའི་ཆོས་མངོན་པ་
ཆོས་མངོན་པ་མ་ཡིན་པའི་ཕྱིར། འདོད་ན། ཆོས་མངོན་པ་ལ་དགྲ་ལན་གསུམ་བྱུང་བ་མི་འཐད་པར་ཐལ།
འདོད་པའི་ཕྱིར། འདོད་ན་མི་འཐད་པར་ཐལ། དེ་ལྟར་བྱུང་བ་སྔོན་གྱི་ལོ་རྒྱུས་ཚད་ལྡན་ལས་བཤད་པའི་
ཕྱིར་ན་མ་ཁྱབ་སྟེ། མངོན་པའི་གཞུང་ལུགས་ཀྱི་གླེགས་བམ་མེར་བསྲེགས་པ་སོགས་ལ་དེ་འདྲ་བའི་ཐ་སྙད་



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བྱས་པ་ཡིན་པའི་ཕྱིར། ། ཁ་ཅིག་ཆོས་མངོན་པ་མེ་ལ་བསྲེགས་པའི་ཆོས་སྤོང་གི་ལས་ཡོད་ཟེར་ན། ཆོས་མངོན་
པ་ཆོས་ཅན། ཁྱོད་མེ་ལ་བསྲེག་ནུས་པར་ཐལ། འདོད་ན། དེ་ཆོས་ཅན། ཁྱོད་མེ་ལ་བསྲེག་མི་ནུས་
པར་ཐལ། ཟག་མེད་ལམ་བདེན་ཡིན་པའི་ཕྱིར། ཡང་། ཁོ་ན་རེ། ཆོས་མངོན་པ་ཐོས་བསམ་སྒོམ་
གསུམ་བྱེད་པའི་གང་ཟག་མེད་པར་ཐལ། དེ་ཐོས་པའི་གང་ཟག་མེད་པའི་ཕྱིར། དེར་ཐལ། དེ་ཉན་ཤེས་
ཀྱིས་ཐོས་པའི་གང་ཟག་མེད་པའི་ཕྱིར་ཏེ། དེ་ཉན་ཤེས་ཀྱི་ཡུལ་མ་ཡིན་པའི་ཕྱིར་ཟེར་ན་མ་ཁྱབ། འོ་ན།
ཁོ་རང་ལ། སངས་རྒྱས་ཀྱི་ཡོན་ཏན་ཐོས་པའི་གང་ཟག་མེད་པར་ཐལ། དེ་ཉན་ཤེས་ཀྱིས་ཐོས་པའི་གང་
ཟག་མེད་པའི་ཕྱིར་ཏེ། དེ་ཉན་ཤེས་ཀྱི་ཡུལ་མ་ཡིན་པའི་ཕྱིར། ཁྱབ་པ་འགྲིག འོན་ཀྱང་འདི་འདྲ་བ་
རྣམས་ཡོངས་གྲགས་ཀྱི་ཆོས་སྐད་དང་། སྐབས་ཐོབ་ཀྱི་གཞུང་དོན་གཉིས་ཀ་མི་འགལ་བའི་ལན་འདེབས་
དགོས་སྟབས་ད་དུང་ རིགས་ པས་འཕུལ་ན་ཁས་ལེན་འཛིན་མཚམས་དཀའ་བར་ཡོང་རིགས་སུ་སྣང་བས།
སྐབས་ཐོབ་ཀྱི་མཚམས་འཛིན་ལུགས་མཁས་པར་མ་བྱས་ན། རིགས་འདྲེ་ཐལ་ཆེས་ན་ཤིན་ཏུ་མངོན་བསླུ་བ་
ཡོང་རིགས་སུ་སྣང་ངོ༌། །
དགོས་སོགས་ཆོས་བཞི་བཤད་པ།
ཆོས་རྣམས་རབ་ཏུ་རྣམ་འབྱེད་མེད་པར་ཞེས་སོགས་ཀྱི་སྐབས་སུ་དགོས་སོགས་ཆོས་བཞི་བསྟན་པ་སྟེ།
དེ་ཡང་ཟག་བཅས་ཟག་མེད་སོགས་ཀྱི་ཆོས་རབ་ཏུ་རྣམ་པར་འབྱེད་པའི་ཤེས་རབ་མེད་ན་སྡུག་བསྔལ་གྱི་རྒྱུ་ཉོན་
མོངས་པ་ཞི་བར་བྱ་བའི་ཐབས་མེད་ལ། ཉོན་མོངས་པ་མ་ཞི་ན་སེམས་ཅན་རྣམས་ཡང་དང་ཡང་དུ་སྲིད་པའི་
རྒྱ་མཚོ་འདིར་འཁྱམས་པར་འགྱུར་བས། དེ་བས་ན་ཆོས་རབ་ཏུ་རྣམ་འབྱེད་ཀྱི་ཤེས་རབ་སྐྱེ་བའི་ཕྱིར་དུ་
མངོན་པ་སྡེ་བདུན་པོ་འདི་ནི་སངས་རྒྱས་བཅོམ་ལྡན་འདས་ཉིད་ཀྱིས་གསུངས་སོ་ཞེས་བྱེ་བྲག་སྨྲ་བས་འདོད་
དོ། ། དེས་ན་ཟག་བཅས་ཟག་མེད་ཀྱི་ཆོས་རྣམས་བསྟན་བཅོས་འདིའི་བརྗོད་བྱ་དང་། དེ་དག་རབ་ཏུ་རྣམ་
པར་འབྱེད་པའི་ཤེས་རབ་ནི་དགོས་པ་དང་། ཤེས་རབ་དེ་ལ་བརྟེན་ནས་སྡུག་བསྔལ་རྒྱུ་དང་བཅས་པ་ཉེ་བར་
ཞི་བའི་མྱང་འདས་ཐོབ་པ་ནི་ཉིང་དགོས་སམ་དགོས་པའི་དགོས་པ་དང་། ཉིང་དགོས་དགོས་པ་ལ་འབྲེལ་
ཞིང་དགོས་པ་བརྗོད་བྱ་དང་། བརྗོད་བྱ་བསྟན་བཅོས་འདིར་འབྲེལ་བ་ནི་འབྲེལ་པ་ཡིན་ནོ། ། བྱེ་བྲག་སྨྲ་བས་



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།།
མངོན་པ་སྡེ་བདུན་པོ་རྣམས་སངས་རྒྱས་ཉིད་ཀྱིས་ལུང་དེ་དང་དེ་ལས་སིལ་བུར་གསུངས་པ་རྣམས་བཙུན་པ་
ཀཏྱའི་བུ་ལ་སོགས་པའི་དགྲ་བཅོམ་པ་རྣམས་ཀྱིས་བསྡུས་པར་འདོད་ལ། མདོ་སྡེ་པས་ནི་དེ་དག་དགྲ་བཅོམ་
པ་རྣམས་ཁོ་ནས་བྱས་པ་ལས་སངས་རྒྱས་ཀྱིས་གསུངས་པ་མ་ཡིན་ཏེ་འདུས་མ་བྱས་རྗེས་སུ་སྨྲ་བ་སོགས་རིགས་པ་
དང་འགལ་བ་དུ་མ་སྣང་བའི་ཕྱིར་ཞེས་འདོད་ལ། མཛོད་ཀྱི་བསྟན་བཅོས་འདིར་ལོ་ཞེས་མ་རངས་པའི་ཚིག་
གསུངས་པས་ན་སློབ་དཔོན་དབྱིག་གཉེན་ཉིད་ཀྱིས་ཀྱང་མངོན་པ་སྡེ་བདུན་སངས་རྒྱས་ཀྱིས་གསུངས་པ་མ་ཡིན་
པ་བཞེད་པར་གསལ་ལོ། ། འདིའི་སྐབས་སུ་བྱེ་བྲག་སྨྲ་བ་རང་ལུགས་ལ་བདག་ཅག་གི་སྟོན་པ་ཡང་གྲུབ་མཐའ་བྱེ་
བྲག་སྨྲ་བ་ཡིན་པ་དང་། སློབ་དཔོན་དབྱིག་གཉེན་བྱེ་བྲག་སྨྲ་བ་ཡིན་མིན་སོགས་རྩོད་པའི་སྒོ་འགའ་ཞིག་
མཆིས་ཀྱང་མང་བས་འཇིགས་ནས་མ་སྤྲོས་ལ། རྣམ་དཔྱོད་ཅན་རྣམས་ལ་བརྡ་ཙམ་ཞིག་བསྟན་པ་ཡིན་པས་
ཞིབ་ཏུ་དཔྱོད་པར་གྱིས་ཤིག ལུགས་འདིར་ནམ་མཁའ་སོགས་འདུས་མ་བྱས་གསུམ་ག་རྫས་སུ་གྲུབ་པ་དང་།
རང་རང་གི་དོན་བྱེད་ནུས་པར་འདོད་པས། གཞི་གྲུབ་ན་དོན་བྱེད་ནུས་པ་དང་། དངོས་པོ་ཡིན་པས་ཁྱབ་
པ་དང་། དངོས་པོ་ལ་འདུས་བྱས་ཀྱིས་མ་ཁྱབ་པར་འདོད་དགོས་པ་དང་། ཡང་ལྷག་མེད་མྱང་འདས་ཀྱི་ཚེ་
ཡིག་ཆ་འགའ་ཞིག་ནས་བེམས་(བེམ་)རིག་རྒྱུན་ཆད་དང་། འདུས་བྱས་ཀྱི་རྒྱུ་བ་གཏན་ལོག་ཏུ་འདོད་པར་
བཤད་ཀྱང་། འགྲེལ་པ་མངོན་པའི་རྒྱན་གྱི་མཆན་དུ། དེ་ལྟ་ན་ལྷག་མེད་ཐོབ་པ་ན་ཕུང་པོ་ལྔ་ཀ་འགགས་ན་
འདུས་བྱས་ཀྱི་འཇུག་པ་རྒྱུན་ཆད་པར་ཐལ་ལོ་ཞེ་ན་རྟགས་མ་གྲུབ་ཏེ་ཟག་བཅས་ཀྱི་ཕུང་པོ་ཁེགས་སུ་ཆུགས་ཀྱང་
ཟག་མེད་ཀྱི་ཕུང་པོ་མི་ཁེགས་ཏེ་དེ་ལ་བརྟགས་འགོག་མི་འཇུག་པས་སོ། ། ཟག་མེད་ནི་སྐྱེ་བའི་རྐྱེན་མ་ཚང་བས་
བརྟགས་མིན་གྱིས་འགོག་གོ་ཞེ་ན། ཇི་ལྟར་མ་ཚང་སྟེ། ཐ་མའི་སེམས་ནི་སེམས་གཞན་དང་། ། མཚམས་
སྦྱོར་བ་ལ་འགལ་ཅི་ཡོད། ། ཅེས་སོགས་དང་འགལ་བས་སོ། ། ཞེས་གསུངས་པས་ཟག་བཅས་ཀྱི་ཕུང་པོ་རྒྱུན་ཆད་
ཀྱང་། ཟག་མེད་ཀྱི་ཕུང་པོ་རྒྱུན་མི་ཆད་པ་འདོད་པར་སོང་བས། དེ་ལྟ་ན་ལྷག་མེད་མྱང་འདས་མངོན་དུ་
བྱས་ནས་ཟག་མེད་ཀྱི་ཕུང་པོ་འབའ་ཞིག་ལ་གནས་པའི་ཉན་ཐོས་དགྲ་བཅོམ་པ་དང༌། སངས་རྒྱས་བཅོམ་
ལྡན་འདས་སོགས་ཡོད་པར་འདོད་དགོས་སམ། དེ་ཡོད་ན་དེ་འདྲ་བའི་སངས་རྒྱས་དང་ཉན་ཐོས་དགྲ་བཅོམ་
པ་དེ་དག་རྣམ་པ་ཐམས་ཅད་དུ་ཟག་བཅས་ཀྱི་ཕུང་པོ་ལྷག་མ་མེད་པའི་ཞི་བའི་དབྱིངས་འབའ་ཞིག་ལ་བཞུགས་
པ་ལས། ཐེག་ཆེན་པ་ལྟར་སླར་ཡང་སྤྲུལ་པས་འགྲོ་དོན་མཛད་པ་སོགས་ནི་ཁས་ལེན་མི་ཤེས་ཏེ། སླར་ཟག་



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བཅས་ཀྱི་ཕུང་པོ་ལེན་པ་མི་འདོད་པའི་ཕྱིར། དེ་ལྟ་ན་མཐར་ཐུག་པའི་ཚེ་སངས་རྒྱས་རྣམས་སེམས་ཅན་གྱི་
དོན་གཏན་ནས་མི་མཛད་པར་བཏང་སྙོམས་འབའ་ཞིག་ལ་བཞུགས་པ་སོགས་སུ་འདོད་དམ་ཇི་ལྟར་སྨྲ། ཡང་
འགའ་ཞིག་ནས་བཤད་པ་ལྟར་ལྷག་མེད་ཀྱི་ཚེ་མར་མེ་ཤི་བ་བཞིན་དུ་ཟག་བཅས་ཟག་མེད་ཀྱི་འདུས་བྱས་ཀྱི་རྒྱུན་
མཐའ་དག་ཆད་པར་འདོད་ན་ནི། ཕྱི་རོལ་པ་འགའ་ཞིག་གིས། མ་ཤི་ཚེ་ན་དགའ་མགུར་སྤྱོད། ། ཤི་ནས་དེ་
ཡི་སྤྱོད་ཡུལ་མིན། ། མེ་ཤི་ཐལ་བ་རླུང་ཁྱེར་འདྲ། ། ཞེས་སོགས་འདོད་པ་དང་ཆ་འདྲ་བར་འགྱུར་བ་མ་ཟད།
ཐར་པ་འདོད་པ་རྣམས་ཀྱི་དོན་དུ་གཉེར་བྱའི་གཙོ་བོ་མཐར་ཐུག་པ་དང་། སངས་རྒྱས་རྣམས་ཀྱིས་གདུལ་
བྱའི་དོན་མཛད་པའི་མཐར་ཐུག་ནི་བེམས་(བེམ་）རིག་རྒྱུན་ཆད་པ་ཙམ་ཞིག་ཡིན་པར་འདོད་དགོས་པ་དང་།
ལྷག་མེད་མྱང་འདས་མངོན་དུ་བྱས་པའི་གང་ཟག་ཀྱང་མེད་པར་འདོད་དགོས་པ་སོགས་རིགས་པའི་གནོད་པ་དུ་
མ་ཞིག་འབབ་པར་འགྱུར་ན། བྱེ་བྲག་སྨྲ་བ་རང་ལུགས་ལ་འགལ་མེད་དོན་མཐུན་གྱི་ལན་འདེབས་དཀའ་
ཡང་། གནས་སྐབས་ཁས་ལེན་འཛིན་ཚུལ་ལྟ་བུར། ལྷག་མེད་མྱང་འདས་མངོན་དུ་བྱས་པའི་གང་ཟག་མེད་
ཀྱང་། དེ་ཐོབ་པའི་གང་ཟག་ཡོད་ཅེས་སྨྲ་དགོས་ཏེ། ལྷག་མེད་དུ་འདའ་བ་ལ་མངོན་དུ་ཕྱོགས་པའི་དགྲ་
བཅོམ་པ་རྣམས་ལྷག་མེད་མྱང་འདས་ཀྱི་ཐོབ་པ་དང་ལྡན་པས། དེ་རྣམས་ཀྱིས་ལྷག་མེད་མྱང་འདས་ཐོབ་པར་
འཇོག་ཆོག་པའི་ཕྱིར་ཏེ། ཐོབ་བྱའི་ཆོས་དེ་ཐོབ་ན་དེ་མངོན་དུ་བྱས་པས་མ་ཁྱབ་པ་གོང་འོག་དུ་མར་སྣང་བ་
འདིའི་གྲུབ་མཐའི་འདོད་ཚུལ་ཡིན་པའི་ཕྱིར། འོན་ཀྱང་འདི་ཐད་མངོན་པའི་རྒྱན་དུ། ཐ་མའི་སེམས་ནི་
སེམས་གཞན་དང་། ། མཚམས་སྦྱོར་བ་ལ་འགལ་ཅི་ཡོད། ། ཅེས་དང་། མ་ཤི་ཚེ་ན་དགའ་མགུར་སྤྱོད། ། ཅེས་
སོགས་དྲངས་པ་ནི་བྱེ་སྨྲའི་འདོད་ཚུལ་ལ་སྐྱོན་བརྗོད་མཛད་པ་ལས་རང་ལུགས་བསྟན་པ་མིན་ཞེས་སྨྲ་རྒྱུ་ཡིན་
ནོ། ། འོ་ན་ལྷག་མེད་མྱང་འདས་ཀྱི་ཐོབ་པ་དང་ལྡན་པའི་དགྲ་བཅོམ་པ་རྣམས་ཟག་བཅས་ཀྱི་ཕུང་པོ་དང་མི་ལྡན་
པར་ཐལ། གོང་དུ་དྲངས་པའི་མཆན་དུ། ཟག་བཅས་ཀྱི་ཕུང་པོ་ཁེགས་སུ་ཆུགས་ཀྱང་ཟག་མེད་ཀྱི་ཕུང་པོ་
མི་ཁེགས་ཏེ། དེ་ལ་བརྟགས་འགོག་མི་འཇུག་པས་སོ། ། ཞེས་གསུངས་པའི་ཕྱིར་ན་མ་ཁྱབ་སྟེ། ལུང་དེའི་
ཟུར་དང་པོའི་དོན་ནི། ལྷག་མེད་དུ་འདའ་བ་ལ་མངོན་དུ་ཕྱོགས་པའི་དགྲ་བཅོམ་པའི་རྒྱུད་ལ་ཟག་བཅས་ཀྱི་
ཕུང་པོའི་ཐོབ་པ་མ་འོངས་པ་སྐྱེ་བའི་ཆོས་ཅན་གྱི་ནུས་པ་འགགས་ཟིན་པའི་དོན་དང་། ཟུར་གཉིས་པའི་དོན་
ནི། དེའི་རྒྱུད་ལ་ཟག་མེད་ཀྱི་ཕུང་པོའི་ཐོབ་པ་མ་འོངས་པ་སྐྱེ་བའི་ཆོས་ཅན་གྱི་ནུས་པ་འགགས་འགྱུར་གྱི་ཚུལ་
10



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
དུ་ཡོད་པའི་དོན་ཡིན་པའི་ཕྱིར་ཏེ། དེ་གཉིས་སྔ་ཕྱིར་འགགས་དགོས་པ་ཡང་ཟག་བཅས་ཟག་མེད་ཀྱི་ཆོས་མ་
འོངས་པ་སྐྱེ་བའི་ནུས་པ་འགོག་དཀའ་སླའི་རྒྱུ་མཚན་གྱི་ཡིན་པའི་ཕྱིར། །
གཉིས་པ་བཤད་པ་འགོད་པ་ལ། མདོར་བསྟན་རྒྱས་བཤད་གཉིས་ལས། དང་པོ། ཟག་བཅས་
ཟག་པ་མེད་ཆོས་རྣམས། ། ཞེས་སོགས་ཀྱི་སྐབས་སུ། ཆོས་མངོན་པའི་བརྗོད་བྱ་རྣམས་བསྡུ་ན་ཟག་བཅས་
ཟག་མེད་གཉིས་སུ་འདུ་སྟེ། དེ་གཉིས་གང་རུང་མ་ཡིན་པའི་ཆོས་མེད་པའི་ཕྱིར། ལམ་བདེན་མ་ཡིན་པའི་
འདུས་བྱས་རྣམས་ཆོས་ཅན། ཟག་བཅས་ཡིན་ཏེ། ཟག་པ་དམིགས་པ་དང་མཚུངས་ལྡན་གང་རུང་གི་སྒོ་
ནས་རྒྱས་པར་འགྱུར་བའི་ཕྱིར། ལམ་གྱི་བདེན་པ་དང་། འདུས་མ་བྱས་རྣམ་པ་གསུམ་ཆོས་ཅན། ཟག་
མེད་ཡིན་ཏེ། ཟག་པ་དམིགས་པ་དང་མཚུངས་ལྡན་གང་རུང་གི་སྒོ་ནས་རྒྱས་པར་མི་འགྱུར་བའི་ཕྱིར། དེ་
ལ་ཁོ་ན་རེ། ཉན་ཐོས་དགྲ་བཅོམ་པ་ཆོས་ཅན། དམིགས་པ་དང་མཚུངས་ལྡན་གང་རུང་གི་སྒོ་ནས་ཟག་པ་
རྒྱས་འགྱུར་ཡིན་པར་ཐལ། ཟག་བཅས་ཡིན་པའི་ཕྱིར། འདོད་ན། དམིགས་པའི་སྒོ་ནས་ཟག་པ་རྒྱས་
འགྱུར་ཡིན་པར་ཐལ། དེ་གཉིས་གང་རུང་གང་ཞིག མཚུངས་ལྡན་གྱི་སྒོ་ནས་ཟག་པ་རྒྱས་འགྱུར་མ་ཡིན་
པའི་ཕྱིར། འདོད་ན། ཉན་ཐོས་དགྲ་བཅོམ་པ་ཆོས་ཅན། དམིགས་པའི་སྒོ་ནས་ཟག་པ་རྒྱས་པར་འགྱུར་
བར་ཐལ། འདོད་ན་དེ་ཆོས་ཅན། དམིགས་པའི་སྒོ་ནས་ཟག་པ་རྒྱས་པར་མི་འགྱུར་བར་ཐལ། དམིགས་
པའི་སྒོ་ནས་ཟག་པ་རྒྱས་པ་སྤངས་པའི་ཕྱིར་ན་མ་ཁྱབ། བྱས་པ་ལ། འོ་ན། དེ་ཆོས་ཅན། དམིགས་
པའི་སྒོ་ནས་ཟག་པ་རྒྱས་པ་མེད་པར་ཐལ། དམིགས་པའི་སྒོ་ནས་ཟག་པ་རྒྱས་པ་སྤངས་པའི་ཕྱིར་ན་ཡང་མ་
ཁྱབ། གོ་དོན་དངོས་གཞི་ནི། ཆོས་ཅན་འདི་ལྟ་བུ་རྣམས་རང་གིས་དམིགས་པའི་སྒོ་ནས་ཟག་པ་རྒྱས་པ་
མེད་ཀྱང་། གཞན་གྱིས་དམིགས་པའི་སྒོ་ནས་ཟག་པ་རྒྱས་པ་ཡོད་པའི་རྒྱུ་མཚན་གྱིས་ཟག་བཅས་སུ་འཇོག་པ་
ཡིན་འདུག་ཀྱང་། ཚིག་འཁྲིའི་རིགས་པས་འཕུལ་ན་འཛིན་མཚམས་དཀའ་བར་འོང་རིགས་སུ་སྣང་ཡང་ཟུར་
ཙམ་ལས་མ་སྨྲས་སོ། ། ཡང་། ལམ་བདེན་ཆོས་ཅན། ཟག་བཅས་ཡིན་པར་ཐལ། དམིགས་པའི་སྒོ་ནས་
ཟག་པ་རྒྱས་པར་འགྱུར་བའི་ཕྱིར་ཏེ། དམིགས་པའི་སྒོ་ནས་ཟག་པ་སྐྱེ་བའི་ཕྱིར་ན་མ་ཁྱབ་བྱས་པ་ལ། ལམ་
བདེན་ཆོས་ཅན། དམིགས་པའི་སྒོ་ནས་ཟག་པ་མི་སྐྱེ་བར་ཐལ། དམིགས་པའི་སྒོ་ནས་ཟག་པ་མི་སྐྱེ་བར་
བྱེད་པའི་ཕྱིར་ན་མ་ཁྱབ། རྟགས་གྲུབ་ཏེ། དམིགས་པའི་སྒོ་ནས་ཟག་པའི་གཉེན་པོ་བྱེད་པའི་ཕྱིར།
ས
11



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཡང་། ཁོ་ན་རེ། དགྲ་བཅོམ་པའི་མིག་གི་རྣམ་པར་ཤེས་པ་ཆོས་ཅན། མཚུངས་ལྡན་གྱི་སྒོ་ནས་ཟག་པ་
རྒྱས་འགྱུར་ཡིན་པར་ཐལ། མཚུངས་ལྡན་གང་ཞིག ཟག་པ་རྒྱས་འགྱུར་ཡིན་པའི་ཕྱིར་ན་མ་ཁྱབ། །
གཉིས་པ་རྒྱས་པར་བཤད་པ་ལ། འདུས་མ་བྱས་རྒྱས་པར་བཤད་པ་དང་། འདུས་བྱས་རྒྱས་པར་
བཤད་པ་གཉིས། དང་པོ་ལ། འདུས་མ་བྱས་ནི་རྣམ་པ་གསུམ་སྟེ། ནམ་མཁའ་དང་། སོ་སོར་
བརྟགས་འགོག་དང་། སོ་སོར་བརྟགས་མིན་གྱི་འགོག་པ་གསུམ་དུ་གྲངས་ངེས་ལ། ལུགས་འདིར་དེ་བཞིན་
ཉིད་དང་། ཆོས་ཀྱི་བདག་མེད་སོགས་ཀྱི་འདུས་མ་བྱས་ནི་མི་འདོད་ལ། བདེན་བཞི་མི་རྟག་ལ་སོགས་རྣམ་
པ་བཅུ་དྲུག་གི་ནང་ནས་འགོག་བདེན་གྱི་རྣམ་པ་བཞི་ནི་སོ་སོར་བརྟགས་འགོག་ཡིན་ལ། བདེན་པ་གཞན་
གསུམ་གྱི་རྣམ་པ་རྣམས་ནི་འདུས་བྱས་སུ་བཤད་པས་སྟོང་བདག་མེད་གཉིས་ཀྱང་འདུས་བྱས་སུ་འདོད་ལ། དེ་
ལྟན་ཐག་ཁྲ་སྦྲུལ་གྱིས་སྟོངས་པ་དང་། སྡུག་བསྔལ་རྟག་པས་སྟོངས་པ་སོགས་ཀྱང་འདུས་བྱས་སུ་འདོད་
དགོས་ལ། དེ་བཞིན་དུ་བུམ་པ་ཆུས་སྟོངས་པ་དང་། གཙུག་ལག་ཁང་དགེ་འདུན་གྱིས་སྟོངས་པ་སོགས་ཀྱང་
འདུས་བྱས་སུ་འདོད་དགོས་པ་འདྲ་སྟེ་འོག་ཏུ་འཆད་པར་འགྱུར་རོ། ། འདུས་མ་བྱས་གསུམ་ལས་ནམ་མཁའི་
མཚན་ཉིད་ནི། རང་གི་གོ་སར་གཟུགས་ཅན་གཞན་འབྱུང་བ་ལ་མི་བསྒྲིབས་པའམ། གེགས་མི་བྱེད་ཅིང་།
ཐོགས་རེག་བཀག་ཙམ་གྱི་སྟོང་ཆ་ལ་བྱེད་དགོས་ཀྱི། གཟུགས་ཅན་གཞན་འབྱུང་བ་ལ་མི་བསྒྲིབས་པ་ཙམ་གྱིས་
འཇོག་མི་ནུས་ཏེ། སེམས་དང་འགོག་པ་གཉིས་སོགས་ཀྱང་དེར་ཐལ་བའི་སྐྱོན་ཡོད་པའི་ཕྱིར། དེ་ལ་ཁོ་ན་
རེ། རྩིག་པ་ལ་སོགས་པའི་གོ་ས་ན་ནམ་མཁའ་ཡོད་པར་ཐལ། ནམ་མཁའ་དེ་རང་གི་གོ་སར་གཟུགས་ཅན་
གཞན་འབྱུང་བ་ལ་གེགས་མི་བྱེད་པའི་ཕྱིར། འདོད་ན། རྩིག་པའི་གོ་སར་ཡོད་པའི་ནམ་མཁའ་ཆོས་ཅན།
རང་གི་གོ་སར་གཟུགས་ཅན་གཞན་འབྱུང་བ་ལ་གེགས་བྱེད་པར་ཐལ། རང་གི་གོ་སར་གཟུགས་ཅན་གཞན་
འབྱུང་མི་ནུས་པའི་ཕྱིར་ཏེ། རྩིག་པའི་གོ་སར་གཟུགས་ཅན་གཞན་མི་འབྱུང་བའི་ཕྱིར་ན་མ་ཁྱབ་སྟེ། རྩིག་
པའི་གོ་སར་གཟུགས་ཅན་གཞན་མི་འབྱུང་བ་དེ་རྩིག་པ་ཉིད་ཀྱིས་གེགས་བྱེད་པ་ལས་དེའི་གོ་ས་ན་ཡོད་པའི་ནམ་
མཁས་གེགས་བྱེད་པ་མ་ཡིན་པའི་ཕྱིར།
སོ་སོར་བརྟགས་པས་འགོག་པ་གང་། ། ཞེས་ སོགས་ཀྱི་སྐབས་སུ། འགོག་པ་གཉིས་ལས་ སོ་སོར་
བརྟགས་འགོག་ནི། གཙོ་བོར་འཕགས་པའི་བདེན་པ་ལ་སོ་སོར་བརྟགས་པའི་ཟག་མེད་ཀྱི་ཤེས་རབ་བར་ཆད་



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
མེད་ལམ་གྱིས་རང་གི་དགག་བྱ་ཟག་བཅས་དང་བྲལ་བའི་སྟོབས་ཀྱིས་ཐོབ་པ། རྟག་ཅིང་དགེ་བའི་རྗེས་སུ་
གྲུབ་པ་ཞིག་ལ་བྱེད་ཅིང་། དེ་ནི་སྤང་བྱ་རིས་ལྔ་པོ་རྣམས་ཀྱི་ལྡན་རྫས་སོ་སོ་བ་ཡིན་པ་བཞིན་དུ། དེ་དག་
དང་བྲལ་བའི་འགོག་པའང་རྫས་སོ་སོར་ཐ་དད་པ་ཡིན་ཏེ། སྡུག་བསྔལ་མཐོང་སྤང་སྤངས་པའི་འགོག་པ་དེ།
ཀུན་འབྱུང་མཐོང་སྤང་སྤངས་པའི་འགོག་པ་ལས་རྫས་ཐ་དད་པ་ལྟ་བུའོ། ། དེའི་ཕྱིར་མཐོང་སྤང་སྤངས་པའི་
འགོག་པ་རྫས་ཐ་དད་པ་གྱ་བརྒྱད་ལ་སོགས་པ་ཡོད་ཅིང་། སྤང་བྱ་རྣམས་རིམ་གྱིས་སྤངས་རིམ་བཞིན་འགོག་
པ་རྣམས་ཀྱང་རྒྱུད་ལ་རིམ་གྱིས་གྲུབ་པར་འདོད་དོ། ། སོ་སོར་བརྟགས་མིན་གྱི་འགོག་པ་ནི། རང་གི་དགག་བྱ་
ཟག་བཅས་ཟག་མེད་གང་རུང་གི་ཆོས་མ་འོངས་པ་སྐྱེ་བ་ལ་གཏན་དུ་གེགས་བྱེད་པ་སོ་སོར་བརྟགས་འགོག་ལས་
གཞན་པའི་འདུས་མ་བྱས་མ་བསྒྲིབས་ལུང་མ་བསྟན་གྱི་རྫས་སུ་གྲུབ་པ་ཞིག་ལ་བྱེད། དེས་ན་ལུགས་འདིར་
བརྟགས་མིན་ཐོབ་པའི་དགག་བྱའི་གཞི་ལ་མ་འོངས་མི་སྐྱེ་བའི་ཆོས་ཅན་ཞིག་འཇོག་ལ། མ་འོངས་མི་སྐྱེ་བའི་
ཆོས་ཅན་ཞེས་པ་བྱེ་བྲག་སྨྲ་བའི་གྲུབ་མཐས་བརྟགས་པའོ། ། འདི་ལ་འགྲེལ་པ་མངོན་པའི་རྒྱན་གྱི་མཆན་དུ།
དེ་ཡང་། དཔེར་ན་དད་པའི་རྗེས་འབྲང་གི་ལམ་བསམ་གཏན་ས་དྲུག་གང་རུང་ལ་བརྟེན་པ་གཅིག་མངོན་དུ་
གྱུར་ན་ལྷག་མ་ལྔ་དང་། ཆོས་ཀྱི་རྗེས་འབྲང་གི་ལམ་ཡང་བརྟགས་མིན་ཐོབ་ལ། ཐེག་དམན་གྱི་མཐོང་ལམ་
ལན་གཉིས་མི་སྐྱེ་བས་སོ། ། སྡུག་བསྔལ་ལ་ཆོས་ཤེས་པའི་བཟོད་པའི་ཚེ་དེ་མ་འོངས་པ་རྣམས་ཀྱང་དེ་བཞིན་
ནོ། ། ཞེས་གསུངས་པའི་དགོངས་དོན་ལ་དཔགས་ན། ལུགས་འདིར་དད་པའི་རྗེས་འབྲང་གི་མཐོང་ལམ་
བསམ་གཏན་ས་དྲུག་གང་རུང་ལ་བརྟེན་པ་གཅིག་མངོན་དུ་གྱུར་ན་བསམ་གཏན་ལྷག་མ་ལྔའི་ངོ་བོར་གྱུར་བའི་
དད་པའི་རྗེས་འབྲང་གི་མཐོང་ལམ་དང་། བསམ་གཏན་ས་དྲུག་ལ་བརྟེན་པའི་ཆོས་ཀྱི་རྗེས་འབྲང་གི་མཐོང་
ལམ་རྣམས་དེའི་རྒྱུད་ལ་སྐྱེ་མི་སྲིད་པ་ལ་བསམས་ནས་དེ་དག་མ་འོངས་པ་ལ་བརྟགས་མིན་ཐོབ་པའི་ཐ་སྙད་བྱེད་
པར་སྣང་ལ། དེ་ལྟ་ན་རྒྱུན་ཞུགས་ཞུགས་པ་དབང་རྟུལ་དད་པའི་རྗེས་འབྲང་ཞིག་གིས་བསམ་གཏན་དང་པོའི་
ཉེར་སྡོགས་ཙམ་ལ་བརྟེན་ནས་མཐོང་ལམ་མངོན་དུ་བྱས་པའི་ཚེ། བསམ་གཏན་གྱི་དངོས་གཞི་ལྔའི་ངོ་བོར་
གྱུར་པའི་དད་པའི་རྗེས་འབྲང་གི་མཐོང་ལམ་དང་། ཆོས་ཀྱི་རྗེས་འབྲང་གི་མཐོང་ལམ་མ་འོངས་པ་ལ་
བརྟགས་མིན་ཐོབ་པར་འདོད་དགོས་ལ། དེ་ལྟར་འདོད་ན། དེ་འདྲའི་བརྟགས་མིན་ཐོབ་པའི་དགག་བྱའི་
གཞིར་གྱུར་པའི་བསམ་གཏན་གྱི་དངོས་གཞིའི་ངོ་བོར་གྱུར་པའི་དད་པའི་རྗེས་འབྲང་དང་། ཆོས་ཀྱི་རྗེས་
13



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འབྲང་གི་མཐོང་ལམ་མ་འོངས་པ་ཞིག་ཡོད་དམ་མེད། ཡོད་ན་དེ་རྣམས་དད་པའི་རྗེས་འབྲང་དེ་ལས་གཞན་
པའི་གང་ཟག་གི་རྒྱུད་ལ་ཡོད་དམ། དད་པའི་རྗེས་འབྲང་དེ་ཁའི་རྒྱུད་ལ་ཡོད། དང་པོ་ལྟར་ན་ནི་ཤིན་ཏུ་
འབྲེལ་མེད་དུ་འགྱུར་ལ། གཉིས་པ་ལྟར་ན་ནི། དེ་འདྲའི་དད་པའི་རྗེས་འབྲང་དེས་བསམ་གཏན་གྱི་དངོས་
གཞི་དང་། ཆོས་ཀྱི་རྗེས་འབྲང་གི་ལམ་ཐོབ་པར་འདོད་དམ། འདོད་ན། འདོད་ཉོན་མ་སྤངས་པར་
བསམ་གཏན་གྱི་དངོས་གཞི་ཐོབ་པ་དང་། དད་པའི་རྗེས་འབྲང་དང་ཆོས་ཀྱི་རྗེས་འབྲང་གི་གཞི་མཐུན་འཇོག་
དགོས་པ་སོགས་གྲུབ་མཐའ་གོང་འོག་ཀུན་དང་འགལ་བར་འགྱུར་ན་འགལ་མེད་ཀྱི་ལན་ཇི་ལྟར་འདེབས་ཞེ་ན།
འདི་རྣམས་གྲུབ་མཐས་བརྟགས་པའི་སྐྱོན་དུ་སྣང་བས་རིགས་པ་དང་མི་འགལ་བའི་ལན་ཇི་བཞིན་ཐེབས་པར་
དཀའནའང་། གནས་སྐབས་རྩོད་པའི་ཚེ་ཁས་ལེན་འཛིན་བདེ་བར་བྱེད་ན། དེ་འདྲའི་དད་པའི་རྗེས་
འབྲང་དེས་དངོས་གཞིའི་ངོ་བོར་གྱུར་པའི་དད་པའི་རྗེས་འབྲང་གི་མཐོང་ལམ་དང་། ཆོས་ཀྱི་རྗེས་འབྲང་གི་
མཐོང་ལམ་མ་འོངས་པ་ལ་བརྟགས་མིན་ཐོབ་ཀྱང་། དེས་བརྟགས་མིན་ཐོབ་པའི་གཞིར་གྱུར་པའི་དངོས་
གཞིའི་ངོ་བོར་གྱུར་བའི་དད་པའི་རྗེས་འབྲང་གི་མཐོང་ལམ་དང་། ཆོས་ཀྱི་རྗེས་འབྲང་གི་མཐོང་ལམ་མ་
འོངས་པ་མེད་པར་འདོད་ན་ལེགས་ཏེ། དེ་ཡོད་པར་འདོད་ན་རྒྱུད་ལྡན་གྱི་གང་ཟག་འཇོག་དཀའ་བའི་ཕྱིར།
བྱས་པ་ལ་ཁོ་ན་རེ། འོ་ན། དེ་འདྲའི་བརྟགས་མིན་ཐོབ་པའི་དགག་བྱའི་གཞི་མེད་པར་ཐལ། འདོད་
བྱས་པ་ལ། དེ་ཡོད་པར་ཐལ། བསམ་གཏན་གྱི་དངོས་གཞི་ལྔའི་ངོ་བོར་གྱུར་པའི་དད་པའི་རྗེས་འབྲང་གི་
མཐོང་ལམ་མ་འོངས་མི་སྐྱེ་བའི་ཆོས་ཅན་དང་ཆོས་ཀྱི་རྗེས་འབྲང་གི་མཐོང་ལམ་མ་འོངས་མི་སྐྱེ་བའི་ཆོས་ཅན་དེ།
དེ་འདྲའི་བརྟགས་མིན་ཐོབ་པའི་དགག་བྱའི་གཞི་ཡིན་པའི་ཕྱིར། ཟེར་ན་མ་ཁྱབ་བོ། ། འོ་ན། དེ་འདྲའི་
དགག་བྱའི་གཞི་ལ་གང་འཇོག་ན། བསམ་གཏན་གྱི་དངོས་གཞི་ལྔའི་ངོ་བོར་གྱུར་པའི་དད་པའི་རྗེས་འབྲང་གི་
མཐོང་ལམ་མ་འོངས་མི་སྐྱེ་བའི་ཆོས་ཅན་དང་། ཆོས་ཀྱི་རྗེས་འབྲང་གི་མཐོང་ལམ་མི་སྐྱེ་བའི་ཆོས་ཅན་སྤྱི་ཙམ་
པ་དེ་འཇོག་རྒྱུ་ཡིན་པའི་ཕྱིར། ཁོ་ན་རེ། འོ་ན་དེ་འདྲའི་བརྟགས་མིན་ཐོབ་པའི་གཞིར་གྱུར་པའི་དངོས་
གཞིའི་ངོ་བོར་གྱུར་པའི་མཐོང་ལམ་མ་འོངས་པ་སོགས་ཡོད་པར་ཐལ། དངོས་གཞིའི་ངོ་བོར་གྱུར་པའི་དད་
པའི་རྗེས་འབྲང་གི་མཐོང་ལམ་མ་འོངས་མི་སྐྱེ་བའི་ཆོས་ཅན་སྤྱི་ཙམ་པ་དེ་དེ་འདྲའི་བརྟགས་མིན་ཐོབ་པའི་གཞི་
དང༌། མཐོང་ལམ་གྱི་གཞི་མཐུན་ཡིན་པའི་ཕྱིར། ཟེར་ན་རྟགས་མ་གྲུབ་སྟེ། དེ་འདྲའི་བརྟགས་མིན་ཐོབ་
14



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
པའི་དགག་བྱའི་གཞི་མེད་པའི་ཕྱིར། དེ་བཞིན་དུ་སྦྱོར་ལམ་བཟོད་པ་ཐོབ་ནས་ངན་སོང་དུ་སྐྱེ་བའི་རྒྱུན་ཆད་
པ་ལ་བསམ་ནས་ངན་འགྲོ་བ་ལ་བརྟགས་མིན་ཐོབ་པའི་ཐ་སྙད་བྱེད་པའི་དེ་འདྲའི་བརྟགས་མིན་ཐོབ་པའི་གཞི་
ལ་ཡང་ངན་འགྲོ་བའི་གང་ཟག་ཞིག་ནི་འཇོག་མི་རིགས་ཏེ། ངན་འགྲོའི་གང་ཟག་མ་འོངས་མི་སྐྱེ་བའི་ཆོས་
ཅན་ཞིག་ཡོད་ན། དེ་འདྲ་བ་དེ་རྣམ་པ་ཐམས་ཅད་དུ་ངན་འགྲོ་བ་རང་ལ་གནས་དགོས་པ་སོགས་ཐ་ཆད་པ་
མང་པོ་ཞིག་ཁས་ལེན་དགོས་པར་འགྱུར་རོ། ། དེས་ན་འདིའི་བརྟགས་མིན་ཐོབ་པའི་དགག་བྱའི་གཞི་ལ་ངན་
འགྲོའི་གང་ཟག་མེད་ན། གཞན་ཇི་ལྟར་འཇོག་ཅེ་ན་འཇོག་ཏུ་ཡོད་དེ། ངན་འགྲོའི་རྣམ་ཤེས་དང་ཚོར་
འདུའི་ཕུང་པོ་མ་འོངས་མི་སྐྱེ་བའི་ཆོས་ཅན་སྤྱི་ཙམ་པ་དེ་བཞག་ཆོག་པའི་ཕྱིར། དེ་ལྟར་འཇོག་ཀྱང་དེ་འདྲའི་
བརྟགས་མིན་ཐོབ་པའི་གཞིར་གྱུར་པའི་ངན་འགྲོའི་རྣམ་ཤེས་ཀྱི་ཕུང་པོ་མ་འོངས་མི་སྐྱེ་བའི་ཆོས་ཅན་སོགས་ཨེ་
ཡོད་ཟེར་ན་ཡོད་པར་འདོད་མི་རིགས་ཏེ། དེ་འདོད་ན་དེ་རྒྱུད་ལྡན་གྱི་གང་ཟག་འཇོག་མི་ཤེས་པ་སོགས་རིགས་
པས་སྒྲུབ་ན་ཤེས་སོ། ། སྐབས་འདིར་སོ་སོར་བརྟགས་འགོག་དང་། བརྟགས་མིན་ཐོབ་པའི་གཞི་ལ་མུ་བཞི་རྩི་
བའི། དང་པོ་བརྟགས་འགོག་ཐོབ་པའི་གཞི་ཡིན་ལ། བརྟགས་མིན་ཐོབ་པའི་གཞི་མ་ཡིན་པ་ནི། ཟག་
བཅས་འདས་པ་དང་། ད་ལྟར་བྱུང་བ་དང་། མ་འོངས་པ་སྐྱེ་བའི་ཆོས་ཅན་རྣམས་སོ། ། གཉིས་པ་བརྟགས་
མིན་ཐོབ་པའི་གཞི་ཡིན་ལ། བརྟགས་འགོག་ཐོབ་པའི་གཞི་མ་ཡིན་པ་ནི། ཟག་མེད་མ་འོངས་མི་སྐྱེ་བའི་
ཆོས་ཅན་རྣམས་སོ། ། གསུམ་པ་གཉིས་ཀ་ཡིན་པ་ནི། ཟག་བཅས་མ་འོངས་མི་སྐྱེ་བའི་ཆོས་ཅན་རྣམས་སོ། །
བཞི་པ་གཉིས་ཀ་མ་ཡིན་པ་ནི་ཟག་མེད་སྐྱེ་བའི་ཆོས་ཅན་རྣམས་སོ། ། དེས་ན་བྱེ་བྲག་སྨྲ་བའི་ལུགས་ལ་འདུས་བྱས་
ཡིན་ན་སྐྱེ་བས་མ་ཁྱབ་སྟེ། མི་སྐྱེ་བའི་ཆོས་ཅན་འདུས་བྱས་ཁས་བླངས་པའི་ཕྱིར་རོ། ། ཡང་བརྟགས་འགོག་
དང་བརྟགས་མིན་གཉིས་ཀྱི་སྔ་ཐོབ་དང་ཕྱི་ཐོབ་ལ་ཡང་མུ་བཞི་སྟེ། གཞི་དེ་ལ་བརྟགས་འགོག་སྔོན་ལ་ཐོབ་
ཅིང་བརྟགས་མིན་རྗེས་སུ་ཐོབ་པ་ནི། དད་མོས་པས་སྒོམ་སྤང་སྤངས་པ་ལྟ་བུ་སྟེ། དེའི་ཚེ་སྒོམ་སྤང་སྤངས་
པའི་བརྟགས་འགོག་ཐོབ་ཀྱང་ཉམས་པ་སྲིད་པའི་ཕྱིར་བརྟགས་མིན་མ་ཐོབ་ལ། སླར་དབང་པོ་རྣོན་པོར་
འཕོས་པའི་ཚེ་བརྟགས་མིན་ཐོབ་པའི་ཕྱིར། གཞི་དེ་ལ་བརྟགས་མིན་སྔོན་ལ་ཐོབ་ཅིང་བརྟགས་འགོག་རྗེས་སུ་
ཐོབ་པ་ནི། བཟོད་པ་ཐོབ་པའི་ཚེ་ངན་འགྲོའི་ཕུང་པོ་རྒྱུན་ཆད་པ་ལྟ་བུ་སྟེ། དེའི་ཚེ་ངན་འགྲོའི་ཕུང་པོ་ལ་
བརྟགས་མིན་ཐོབ་ཀྱང་དེ་ལ་བརྟགས་འགོག་མ་ཐོབ་སྟེ། བརྟགས་འགོག་སྒོམ་ལམ་ཐོབ་པ་ན་ཐོབ་པའི་ཕྱིར།



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
གཉིས་ཀ་དུས་མཉམ་དུ་ཐོབ་པ་ནི། མཐོང་ཐོབ་པས་སྒོམ་སྤང་ཆེན་པོའི་ཆེན་པོ་སྤུངས་པ་ལྟ་བུ་སྟེ། དེའི་ཚེ་
སྒོམ་སྤང་ཆེན་པོའི་ཆེན་པོ་སྤངས་པའི་བརྟགས་འགོག་དང་བརྟགས་མིན་གཉིས་ཀ་ཅིག་ཆར་དུ་ཐོབ་པའི་ཕྱིར།
གཉིས་ཀ་མ་ཐོབ་པ་ནི་དེ་ལས་གཞན་པ་མང་དུ་མཆིས་སོ། །
འདུས་བྱས་ཆོས་རྣམས་དེ་དག་ཀྱང་། ། ཞེས་སོགས་ཀྱི་སྐབས་སུ། གཉིས་པ་འདུས་བྱས་ཀྱི་ཆོས་རྒྱས་
པར་བཤད་པ་སྟེ། དེ་ལ་འདུས་བྱས་ཆོས་ཅན། ཁྱོད་ལ་དབྱེ་ན་ཕུང་པོ་ལྔ་ཡོད་དེ། གཟུགས་ཀྱི་ཕུང་པོ་
དང༌། ཚོར་བ་དང་། འདུ་ཤེས་དང་འདུ་བྱེད་དང་། རྣམ་ཤེས་ཀྱི་ཕུང་པོ་རྣམས་སུ་ཡོད་པའི་ཕྱིར།
འདུས་བྱས་ཀྱི་ཆོས་རྣམས་བསྡུ་ན་ཡང་ཕུང་པོ་ལྔར་འདུ་སྟེ། དེ་ལྔ་པོ་གང་རུང་མ་ཡིན་པའི་འདུས་བྱས་གཞི་མ་
གྲུབ་པའི་ཕྱིར། །
གཟུགས་ནི་དབང་པོ་ལྔ་དང་དོན། ། ཞེས་སོགས་ཀྱི་སྐབས་སུ་ཕུང་པོ་ལྔ་པོ་རེ་རེ་ནས་རྒྱས་པར་བཤད་པ་
ལ། དང་པོ་གཟུགས་ཀྱི་ཕུང་པོ་ཆོས་ཅན། ཁྱོད་ལ་དབྱེ་ན། བཅུ་གཅིག་ཡོད་དེ། མིག་སོགས་དབང་
པོ་ལྔ་དང་། གཟུགས་སོགས་དོན་ལྔ་དང་། རྣམ་པར་རིག་བྱེད་མ་ཡིན་པའི་གཟུགས་རྣམས་སུ་ཡོད་པའི་
ཕྱིར། མིག་སོགས་དབང་པོ་ལྔ་རེ་རེ་ནས་འཇོག་ཚུལ་ཡོད་དེ། མིག་གི་རྣམ་ཤེས་ཀྱི་རྟེན་དུ་གྱུར་པའི་དབང་
པོ་གཟུགས་ཅན་དང་བ་དེ་མིག་གི་དབང་པོ་དང་། རྣ་བའི་རྣམ་ཤེས་ཀྱི་རྟེན་དུ་གྱུར་པའི་དབང་པོ་གཟུགས་
ཅན་དང་བ་དེ་རྣ་བའི་དབང་པོ་སོགས་སུ་རིམ་པ་བཞིན་འཇོག་པའི་ཕྱིར། དེ་དག་ལའང་རྟེན་བཅས་དང་དེ་
མཚུངས་གཉིས་གཉིས་སུ་ཡོད་དོ། ། གཟུགས་སོགས་དོན་ལྔའི་ནང་གི་གཟུགས་ཆོས་ཅན། བསྡུ་ན་གཉིས་སུ་
འདུ་སྟེ། ཁ་དོག་དང་དབྱིབས་གང་རུང་དུ་འདུ་བའི་ཕྱིར། དེ་ཆོས་ཅན། རྒྱས་པར་ཕྱེ་ན་ཉི་ཤུ་ཡོད་དེ།
ཁ་དོག་ལ་རྩ་བའི་ཁ་དོག་བཞི་དང་། ཡན་ལག་གི་ཁ་དོག་བརྒྱད་དེ་བཅུ་གཉིས། དབྱིབས་ཀྱི་གཟུགས་ལ་
བརྒྱད་རྣམས་སུ་ཡོད་པའི་ཕྱིར། དེ་དག་གི་མཚན་གཞི་ནི་ཡོངས་སུ་གྲགས་པ་ལྟར་ཏེ་རེ་རེ་ནས་མ་བཀོད་ལ།
དབྱིབས་གཟུགས་བརྒྱད་ཀྱི་ནང་ནས་ཕྱལ་ལེ་བ་ཞེས་པ་དབྱིབས་མཉམ་ཞིང་ངོས་ཡངས་པ་དང་། ཕྱལ་ལེ་བ་
མ་ཡིན་པ་ནི་དབྱིབས་མི་མཉམ་ཞིང་ངོས་དོག་པ་ལ་བྱེད་པར་སྣང་ངོ༌། ། འདིའི་སྐབས་སུ་བྱེ་བྲག་སྨྲ་བས། ཁ་
དོག་ཏུ་ཡོད་ལ་དབྱིབས་སུ་མེད་པ་རྩ་བའི་ཁ་དོག་བཞི་དང་། གྲིབ་མ་དང་། ཉི་མ་དང་། སྣང་མུན་གྱི་ཁ་
དོག་སྟེ་བརྒྱད་དང་། དབྱིབས་སུ་ཡོད་ལ་ཁ་དོག་ཏུ་མེད་པ། ལུས་ཀྱི་རིག་བྱེད་ཀྱི་ངོ་བོར་གྱུར་པའི་ལུས་ཀྱི་



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ། །
ལས་རིང་པོ་ལ་སོགས་པ་བརྒྱད་དང་། གཉིས་ཀར་ཡོད་པ་སྤྲིན་ལ་སོགས་པ་བཞི་ཡིན་ནོ། ། ཞེས་འདོད་ལ།
མདོ་སྡེ་པས་ནི་ཁ་དོག་གི་རྡུལ་གྱི་བཀོད་པ་མི་འདྲ་བ་ལ་རིང་པོ་ལ་སོགས་པར་ཡིད་ཀྱི་བཏགས་ནས་འཇོག་པ་ལས་
དབྱིབས་རྫས་སུ་མ་གྲུབ་པའི་ཕྱིར་ཁ་དོག་མ་ཡིན་པའི་དབྱིབས་འབའ་ཞིག་པ་ནི་མེད་པར་འདོད་དོ། ། འདི་དག་
ལ་དོགས་པ་གཅོད་རྒྱུ་འགའ་ཞིག་མཆིས་པ་འོག་ཏུ་འཆད་དོ། ། སྒྲ་ཆོས་ཅན། ཁྱོད་ལ་དབྱེ་ན་བརྒྱད་ཡོད་དེ།
ཟིན་པའི་འབྱུང་པ་ལས་བྱུང་བའི་སྒྲ་དང་། མ་ཟིན་པའི་འབྱུང་བ་ལས་བྱུང་བའི་སྒྲ་གཉིས། དེ་གཉིས་རེ་རེ་
ལ་སེམས་ཅན་དུ་སྟོན་མི་སྟོན་གཉིས་གཉིས་ཏེ་བཞི། དེ་བཞི་རེ་རེ་ལ་སྙན་མི་སྙན་གཉིས་རེ་སྟེ་བརྒྱད་ཡོད་པའི་
ཕྱིར། ཟིན་པ་དང་མ་ཟིན་པའི་འབྱུང་བའི་ཁྱད་པར་ནི། སྐྱེས་བུའི་རྒྱུད་ཀྱིས་ཟིན་པའི་འབྱུང་བ་ཡིན་མིན་
ལ་བྱེད་པ་དང་། སེམས་ཅན་དུ་སྟོན་མི་སྟོན་ནི། བརྗོད་བྱའི་དོན་སྟོན་རྒྱུ་ཡོད་མེད་ལ་བྱེད་པའི་ཕྱིར། ཁ་
ཅིག སྒྲ་ལ་ཟིན་པའི་སྒྲ་དང་། མ་ཟིན་པའི་སྒྲ་གཉིས་སུ་འདོད་པ་ནི་མི་འཐད་དེ། སྒྲ་ཡིན་ན་མ་ཟིན་པ་
ཡིན་པས་ཁྱབ་པའི་ཕྱིར་ཏེ། དེ་ཡིན་ན་མ་ཟིན་པའི་ཁམས་ཡིན་དགོས་པའི་ཕྱིར། དེར་ཐལ། སེམས་
ཁམས་བདུན་དང་། ཆོས་ཁམས་ཀྱི་ཕྱེད་སེམས་བྱུང་དང་། སྒྲ་དང་དགུ་པོ་མ་ཟིན་པའི་ཁམས་སུ་འཇོག་
པའི་ཕྱིར། དེར་ཐལ། མཛོད་རྩ་བ་ལས། མ་ཟིན་དགུ། བརྒྱད་པོ་དེ་དག་རྣམས་དང་སྒྲ། ཞེས་
གསུངས་པའི་ཕྱིར། རོ་ཆོས་ཅན། ཁྱོད་ལ་དབྱེ་ན་དྲུག་ཡོད་དེ། མངར་སྐྱུར་གཉིས། ལན་ཚྭ་དང་ཚ་
བ་གཉིས། ཁ་བ་དང་བསྐ་བ་གཉིས་རྣམས་སུ་ཡོད་པའི་ཕྱིར། དྲི་ཆོས་ཅན། ཁྱོད་ལ་དབྱེ་ན་བཞི་ཡོད་དེ།
དྲི་ཞིམ་པ་དང་ང་བ་གཉིས། དེ་རེ་རེ་ལ་མཉམ་པ་དང་མི་མཉམ་པ་གཉིས་རེ་ཡོད་པའི་ཕྱིར། རེག་བྱ་ཆོས་
ཅན། ཁྱོད་ལ་དབྱེ་ན་བཅུ་གཅིག་ཡོད་དེ། རྒྱུའི་རེག་བྱ་འབྱུང་བ་བཞི། འབྲས་བུའི་རེག་བྱ་འཇམ་རྩུབ་
གཉིས། ལྕི་ཡང་གཉིས། གྲང་བ་དང་། བཀྲེས་སྐོམ་གསུམ་སྟེ་བདུན་རྣམས་སུ་ཡོད་པའི་ཕྱིར། འདི་
དག་གི་སྐབས་སུ་དོགས་པ་བཅད་པ་ལ། འོ་ན་བྱེ་སྨྲའི་ལུགས་ལ། དཀར་པོ་གྲུ་བཞི་བ་ལྟ་བུ་ཁ་དོག་ཏུ་ཡོད་
དམ། དབྱིབས་སུ་ཡོད། དང་པོ་ལྟར་ན། དེ་ཆོས་ཅན། རྩ་བའི་ཁ་དོག་ཡོད་པར་ཐལ། བློ་རྩེ་
འཐད་པའི་ཕྱིར། འདོད་ན། དེ་ཆོས་ཅན། རྩ་བའི་ཁ་དོག་ཏུ་མེད་པར་ཐལ། དབྱིབས་སུ་ཡོད་པའི་
ཕྱིར་ཁྱབ་སྟེ། འགྲེལ་པ་མངོན་པའི་རྒྱན་ལས། བྱེ་བྲག་ཏུ་སྨྲ་བས་ཁ་དོག་ཏུ་ཡོད་ལ་དབྱིབས་སུ་མེད་པ་སྔོན་
པོ་ལ་སོགས་པ་རྩ་བའི་ཁ་དོག་བཞི་དང་། ཞེས་གསུངས་པའི་ཕྱིར། དེ་ནི་རྩ་བའི་ཁ་དོག་རྫས་སྤྱི་ཙམ་པ་དེ་



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ལ་བྱེད་པ་ལས། བྱེ་བྲག་དབྱིབས་དང་བཅས་པ་སོགས་ལ་མ་ཡིན་ནོ་ཟེར་ན། མི་འཐད་དེ། གཞུང་ཆེན་
པོ་འདི་འདྲ་བའི་ཐོག་མཐའ་བར་གསུམ་དུ་དབྱེ་བསྡུ་གྲངས་ངེས། མུ་བཞི་ལ་སོགས་པའི་འཇོག་ཚུལ་མཐའ་
དག་རྫས་སྤྱི་དང་། ཉིས་མགོ་སྤངས་པ་གཞིར་བྱས་ནས་གསུངས་པ་ཡིན་ན། བསྡུས་རའི་བློ་གསར་པ་བཞིན་
དུ་རྫས་སྤྱི་དང༌། ཉིས་མགོ་ལ་རྩོད་པ་བྱེད་པ་གནས་མ་ཡིན་པའི་ཕྱིར། ཡང་དེ་དབྱིབས་སུ་མེད་ཟེར་ན།
དེ་ཆོས་ཅན། དབྱིབས་སུ་ཡོད་པར་ཐལ། གྲུ་བཞིར་ཡོད་པའི་ཕྱིར། ཟེར་ན་ལན་ཇི་ལྟར་འདེབས།
དེས་ན་འདི་ལྟ་བུ་ལ་ཁྱད་གཞི་ཁྱད་ཆོས་གཉིས་ཀྱི་ནང་ནས་ཁྱད་གཞི་གཙོ་བོར་འཛིན་དགོས་པ་དང་། དེ་ལ་
བདག་པོའི་སྒྲ་སྦྱར་མ་སྦྱར་དང་། རྩོད་གཞི་ཉིས་མགོ་ཡིན་མིན་སོགས་ཀྱི་ཞིབ་ཆ་ལེགས་པར་ཕྱེ་དགོས་ཏེ།
དཔེར་ན། རྩོད་གཞི་ལ་བདག་པོའི་སྒྲ་མ་སྦྱར་བ་དཀར་པོ་གྲུ་བཞི་ཆོས་ཅན། ལྟ་བུ་ཟེར་ན་ནི། དབྱིབས་
དང་ཁ་དོག་གཉིས་ཆར་སྡོམ་པའི་རྩོད་གཞི་ཉིས་མགོ་ཡིན་པས་སྐབས་འདི་དག་ཏུ་རྩོད་པའི་འོས་མིན་ཏེ། ཀ་
བ་བུམ་པ་ཆོས་ཅན་ཟེར་བ་ལྟ་བུ་ཡིན་པའི་ཕྱིར། དེ་ལ་བདག་པོའི་སྒྲ་སྦྱར་ཏེ། དཀར་པོ་གྲུ་བཞི་ཆོས་ཅན་
ཟེར་ན། ཁྱད་གཞི་དཀར་པོ་གཙོ་བོར་འཛིན་པ་ལས། ཁྱད་ཆོས་དབྱིབས་ལ་ངོས་འཛིན་མི་རིགས་པས་ཁ་
དོག་ཏུ་ཡོད་པ་ལས་དབྱིབས་སུ་མེད་ཅེས་ལན་འདེབས། དེ་ལ་ཁོ་ན་རེ། དཀར་པོ་གྲུ་བཞི་པ་ཆོས་ཅན།
དབྱིབས་སུ་ཡོད་པར་ཐལ། དབྱིབས་གྲུ་བཞི་བར་ཡོད་པའི་ཟེར་ན་མ་ཁྱབ། ཁྱབ་པར་ཐལ། གྲུ་བཞི་པ་
དབྱིབས་ཡིན་པའི་ཕྱིར་ཟེར་ན་ཡང་མ་ཁྱབ། འོ་ན། སའི་དཀྱིལ་འཁོར་གྲུ་བཞི་པ་ཆོས་ཅན། དབྱིབས་
ཡིན་པར་ཐལ། གྲུ་བཞི་པ་ཡིན་པའི་ཕྱིར། འདོད་ན། དེ་ཆོས་ཅན། མིག་ཤེས་ལ་སྣང་དུ་རུང་བར་
ཐལ། དབྱིབས་དང་ཁ་དོག་གང་རུང་ཡིན་པའི་ཕྱིར། འདོད་མི་ནུས་ཏེ། རེག་བྱ་ཡིན་པའི་ཕྱིར་ཏེ།
ས་ཡིན་པའི་ཕྱིར། འོན་ཀྱང་བྱེ་བྲག་སྨྲ་བས་དབྱིབས་དང་ཁ་དོག་ལ་མུ་གསུམ་དུ་ཕྱེ་བ་ནི། གྲུབ་མཐའི་
འདོད་ཚུལ་ཡིན་པ་ལས་རིགས་པས་སྒྲུབ་ན་ནང་འགལ་དང་། འཇོག་མཚམས་དཀའ་བ་དུ་མ་ཞིག་འབྱུང་ཚོད་
འདུག་ཀྱང་མང་བར་འགྱུར་བས་མ་སྤྲོས་སོ། ། གཞན་ཡང་བུ་རམ་གྱི་གོང་བུ་ལྟ་བུའི་ཚོགས་པ་ན་དབྱིབས་དང་ཁ་
དོག དྲི་རོ་རེག་བྱ་རྣམས་ཚང་བ་ཡོད་པར་ནི་འདོད་དགོས་ལ། འདོད་ན་དེ་རྣམས་རྫས་དང་གོ་ས་ཕན་
ཚུན་སོ་སོ་ནས་མ་འདྲེས་པར་ཡོད་དམ། ཕན་ཚུན་ཁྱབ་མཉམ་དུ་ཡོད། དང་པོ་ལྟར་ན་མི་འཐད་དེ། བུ་
རམ་གྱི་དབྱིབས་དང་ཁ་དོག་གི་རྡུལ་གང་དུ་ཡོད་པ་དེར་རོ་དང་རེག་བྱ་སོགས་ཀྱི་རྡུལ་ཀྱང་ཡོད་ལ། རོ་དང་
18



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
རེག་བྱ་མྱོང་འགྱུར་གྱི་རྡུལ་གང་དུ་ཡོད་པ་དེར་དབྱིབས་དང་ཁ་དོག་གི་རྡུལ་ཀྱང་འཇོག་པ་ལས་རྫས་དང་གོ་ས་སོ་
སོ་ནས་མ་འདྲེས་པ་འཇོག་ཏུ་མེད་པའི་ཕྱིར་ཏེ་དབྱིབས་དང་ཁ་དོག་གི་རྡུལ་སྤངས་ནས་རོ་དང་རེག་བྱ་མྱོང་བ་
དང་། རོ་དང་རེག་བྱའི་རྡུལ་སྤངས་ནས་དབྱིབས་དང་ཁ་དོག་མཐོང་བ་མེད་པའི་ཕྱིར། གཉིས་པ་ལྟར་ན་
དེ་བས་ཀྱང་མི་འཐད་དེ། རྡུལ་རྫས་དེ་དག་ཐོགས་བཅས་ཀྱི་གཟུགས་ཅན་ཡིན་པས་གཅིག་གི་གཅིག་རྡུགས་
ནས་གཟུགས་ཅན་གཉིས་པ་མི་འབྱུང་བའི་ཕྱིར་དང་། དེ་དག་རང་གི་གོ་སར་གཟུགས་ཅན་གཞན་འབྱུང་བ་
ལ་གེགས་མི་བྱེད་ན་ནམ་མཁའ་ལྟར་ཐོགས་མེད་དུ་ཐལ་བ་དང་། རྡུལ་རྫས་བརྒྱད་ཅེས་པའང་རང་རང་གི་གོ་
སར་རྩིབས་མ་གཞིབས་ནས་གནས་པར་འདོད་པ་སོགས་མང་པོ་ཞིག་དང་འགལ་བའི་ཕྱིར་ཟེར་ན། རང་
ལུགས་དང་པོ་ལྟར་དེ་དག་རྫས་དང་གོ་ས་ཕན་ཚུན་མ་འདྲེས་པར་ཡོད་པ་ནི་འདོད་དགོས་ཏེ། དེ་ལྟ་མིན་ན་
ཐོགས་མེད་དུ་ཐལ་བ་སོགས་བཤད་མ་ཐག་པའི་ལུང་རིགས་ཀྱི་གནོད་པ་དེ་དག་ངེས་པར་དུ་འཇུག་པའི་ཕྱིར།
དེ་ལྟ་ན་དབྱིབས་དང་ཁ་དོག་གི་རྡུལ་སྤངས་ནས་རོ་དང་རེག་བྱ་མྱོང་བ་སོགས་ཀྱང་ཡོད་པར་འདོད་དགོས་ཏེ།
ལྕེ་ཤེས་ཀྱིས་རོ་མྱོང་བའི་ཚེ་དབྱིབས་དང་ཁ་དོག་རེག་བྱ་སོགས་མི་མྱོང་ལ། མིག་ཤེས་ཀྱི་དབྱིབས་དང་ཁ་དོག་
མཐོང་བའི་ཚེ་རོ་དང་རེག་བྱ་སོགས་མི་མྱོང་བ་དེ་རྡུལ་རྫས་སོ་སོར་གྲུབ་པའི་དབང་གིས་ཡིན་པའི་ཕྱིར། བྱས་
པ་ལ་ཁོ་ན་རེ། འོ་ན། བུ་རམ་གྱི་རེག་བྱའི་རྡུལ་ཕྲ་མོ་གཅིག་གི་ཚོགས་པ་ན་དེ་དང་གོ་ས་ཆེ་ཆུང་མཉམ་པའི་
དྲི་རོ་སོགས་ཀྱི་རྡུལ་ཡོད་དམ་མེད། མེད་ན་བུ་རམ་གྱི་རེག་རྡུལ་ཕྲ་མོ་བསགས་པའི་གོང་བུའི་ཚོགས་པ་ན་ཡང་
དྲི་རོ་སོགས་ཀྱི་རྡུལ་ཀྱང་མེད་པར་ཐལ། འདོད་ན། དེ་འདྲའི་བུ་རམ་གྱི་གོང་བུ་དང་སྣའི་དབང་པོ་གཉིས་
ཀྱི་བར་དུ་རྡུལ་ཕྲན་གཞན་གྱིས་བར་མ་ཆོད་པར་གོ་ས་འདབས་འབྱར་དུ་གནས་པའི་ཚེ་དྲི་མྱོང་བ་དང་། དེ་
དང་ལྕེ་དབང་གཉིས་ཀྱི་བར་དུ་རྡུལ་ཕྲན་གཞན་གྱིས་བར་མ་ཆོད་པར་གོ་ས་འདབས་འབྱར་དུ་གནས་པའི་ཚེ་རོ་
མྱོང་བ་སོགས་མེད་པར་འདོད་དགོས་ལ། དེ་ལྟར་ན་ཁམ་ཟས་ཀྱི་བྱེ་བྲག་ཐམས་ཅད་ལ་དབྱིབས་དང་ཁ་དོག་
དྲི་རོ་སོགས་མེད་པར་འདོད་དགོས་པས་ཧ་ཅང་ཐལ་ཞིང་། ཡང་བུ་རམ་གྱི་རེག་བྱའི་རྡུལ་རྫས་ཕྲ་མོ་གཅིག་གི་
ཚོགས་པ་ན་དེ་དང་གོ་ས་ཆེ་ཆུང་མཉམ་པའི་དྲི་རོ་སོགས་ཀྱི་རྡུལ་ཡོད་ན། དེ་རྣམས་གོ་ས་སོ་སོ་ནས་གྲུབ་པས་
ན། བུ་རམ་གྱི་བསགས་རྡུལ་ཕྲ་མོ་གཅིག་གི་སྟེང་དུ་དྲི་རོ་སོགས་རྡུལ་རྫས་ཕྲ་མོ་བདུན་བརྒྱད་ཙམ་གྱི་གོ་ས་
གཤོང་བར་ཐལ་ལོ། ། ཟེར་ན་འདོད་བྱས་པ་ལ། འོ་ན་དེ་རྣམས་བསགས་པའི་བུ་རམ་གྱི་གོང་བུ་ཁལ་གཅིག་



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཙམ་གྱི་སྟེང་དུ་དྲི་རོ་སོགས་ཀྱི་གོང་བུ་ཡང་དེ་དང་གོ་ས་མཉམ་པ་བདུན་བརྒྱད་ཙམ་གཤོང་བར་ཐལ། ཟེར་ན་
དེ་ནི་མི་མཚུངས་ཏེ། བུ་རམ་གྱི་གོང་བུ་ཁལ་གཅིག་ཙམ་གྱི་གོ་སར་འབྱུང་བ་དང་འབྱུང་འགྱུར་གྱི་རྡུལ་རྣམས་
ཆ་མཉམ་དུ་བསགས་པ་བསྡོམས་པས་བུ་རམ་གྱི་ཁལ་གཅིག་ཙམ་བྱུང་བ་ཡིན་གྱི། དེ་རྣམས་རེ་རེ་ནས་ཁལ་
གཅིག་ཙམ་རེ་ལོངས་པ་དགོས་པ་མ་ཡིན་པའི་ཕྱིར་ཏེ། དེའི་གོ་སར་དེ་དང་ཆེ་ཆུང་མཉམ་པའི་རྡུལ་རྫས་
གཞན་གྱི་གོང་བུ་བདུན་བརྒྱད་མེད་པ་མངོན་སུམ་གྱིས་འགྲུབ་པའི་ཕྱིར་རོ། །
ཡུལ་ལྔ་པོ་དེ་འདོད་པ་ན་ཐམས་ཅད་ཡོད་ཅིང་། གཟུགས་ཁམས་ན་དྲི་རོ་དང་བཀྲེས་སྐོམ་སོགས་མེད།
གཟུགས་མེད་ན་ནི་ཐམས་ཅད་མེད་དོ། ། དེ་བཞིན་དུ་དབང་པོ་ལྔ་ཡང་ཁམས་འོག་མ་གཉིས་ན་ཡོད་ཀྱི་གཟུགས་
མེད་ན་མེད་དོ། ། ཡུལ་གྱིས་རྣམ་ཤེས་བསྐྱེད་ཚུལ་ལ། གཟུགས་འགའ་ཞིག་མང་པོས་རྣམ་ཤེས་གཅིག་བསྐྱེད་
པ་ཡོད་དེ། ཟ་འོག་ལྟ་བུ་ཁ་དོག་དང་དབྱིབས་གཟུགས་དུ་མས་དེ་འཛིན་པའི་རྣམ་ཤེས་གཅིག་བསྐྱེད་པ་ལྟ་བུ།
ཡང་འགའ་ཞིག་གཅིག་གིས་དུ་མ་བསྐྱེད་པ་ཡོད་དེ། དུང་གི་གཟུགས་གཅིག་གིས་སྐྱེས་བུ་དུ་མའི་རྣམ་ཤེས་
བསྐྱེད་པ་ལྟ་བུ་ཡིན་ལ། གཅིག་གིས་གཅིག་བསྐྱེད་པ་དང་། དུ་མས་དུ་མ་བསྐྱེད་པ་ནི་ཤེས་པར་སླ་ལ། དེ་
བཞིན་དུ་སྒྲ་ལ་ཡང་མཚུངས་སོ། ། ཡུལ་མཐའ་མ་གསུམ་ནི་དབང་པོ་དང་འཕྲད་ནས་འཛིན་དགོས་པར་གསུངས་
པས་ཡུལ་གཅིག་གིས་རྣམ་ཤེས་དུ་མ་བསྐྱེད་པ་ནི་མེད་དོ། ། །
གཡེངས་དང་སེམས་མེད་པ་ཡི་ཡང་། ། ཞེས་སོགས་ཀྱིས་སྐབས་སུ། རྣམ་པར་རིག་བྱེད་མ་ཡིན་པའི་
གཟུགས་ཆོས་ཅན། ཁྱད་ཆོས་བཞི་དང་ལྡན་ཏེ། གནས་སྐབས་ཀྱི་ཁྱད་པར་མ་གཡེངས་པ་དང་སེམས་
བཅས་ཀྱི་སྐབས་སུ་འབྱུང་བར་མ་ཟད། གཡེང་བ་དང་སེམས་མེད་པའི་གནས་སྐབས་སུ་ཡང་འབྱུང་བ་དང་།
ངོ་བོའི་ཁྱད་པར་དགེ་མི་དགེ་གང་རུང་ཡིན་པ་དང་། རྒྱུན་གྱི་ཁྱད་པར་སྔ་མ་ལས་ཕྱི་མ་རྗེས་སུ་འབྲེལ་བ་དང་།
རྒྱུའི་ཁྱད་པར་འབྱུང་བ་ཆེན་པོ་བཞི་རྒྱུར་བྱས་པའི་བསྟན་མེད་ཐོགས་མེད་ཀྱི་གཟུགས་ཡིན་པའི་ཕྱིར། འོ་ན།
སེམས་མེད་པའི་གནས་སྐབས་ཇི་ཙམ་ཞེ་ན། ལུགས་གཞན་ལ་གཉིད་དང་བརྒྱལ་བ་སོགས་ཀྱི་གནས་སྐབས་ལྔ་
བཤད་ཀྱང་། བྱེ་བྲག་སྨྲ་བའི་ལུགས་ལ་འདུ་ཤེས་མེད་པའི་སྙོམས་འཇུག་དང་འགོག་པའི་སྙོམས་འཇུག་གཉིས།
འདུ་ཤེས་མེད་པ་བ་དང་གསུམ་དུ་ངེས་ལ། དེའི་ནང་ནས་ཀྱང་རྣམ་པར་རིག་བྱེད་མ་ཡིན་པའི་གཟུགས་
འབྱུང་བའི་སེམས་མེད་པའི་གནས་སྐབས་ནི་སྙོམས་འཇུག་གཉིས་ཀྱི་གནས་སྐབས་ལ་བྱེད་ཀྱི་འདུ་ཤེས་མེད་པ་བ་
20



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
ལ་བྱེད་པ་མ་ཡིན་ལ། སྙོམས་འཇུག་གཉིས་ཀྱང་འདོད་པའི་གང་ཟག་དེ་གཉིས་ལ་མཉམ་པར་བཞག་པའི་རྒྱུད་
ལ་སོ་ཐར་གྱི་སྡོམ་པའི་རྣམ་པར་རིག་བྱེད་མ་ཡིན་པའི་གཟུགས་ཡོད་པ་སོགས་ལ་བསམ་པར་སྣང་ངོ༌། ། དེ་ཡང་
རིག་བྱེད་མ་ཡིན་པའི་གཟུགས་དངོས་ཡོད་མེད་ལ་བསམ་པ་ཡིན་གྱི། ཐོབ་པ་ནི་འདུ་ཤེས་མེད་པའི་སེམས་
ཅན་དང་གཟུགས་མེད་ཀྱི་འཕགས་པ་ལ་ཡང་ཡོད་དེ་འོག་ཏུ་རིམ་པར་ཤེས་པར་འགྱུར་རོ། ། །
འབྱུང་བ་དག་ནི་ས་ཁམས་དང་། ། ཞེས་སོགས་ཀྱི་སྐབས་སུ། འབྱུང་བ་ཆོས་ཅན་ཁྱོད་ལ་དབྱེ་ན་བཞི་
ཡོད་དེ། ས་དང་། ཆུ་དང་། མེ་དང༌། རླུང་གི་ཁམས་རྣམས་སུ་ཡོད་པའི་ཕྱིར། བྱེ་བྲག་སྨྲ་བས་
འབྱུང་བ་གཅིག་གི་ཚོགས་པ་ན་འབྱུང་བ་བཞི་ཀ་ཡོད་པར་འདོད་ཀྱང་རིག་པའི་འཕུལ་མཚམས་འཇུག་ལུགས་
གོང་དུ་བཀོད་པས་ཤེས་སོ། ། དབང་པོ་ལྔ་དང་དོན་ལྔ་པོ་དེ་དག་ལ་གཟུགས་ ཅན་གྱི་སྐྱེ་མཆེད་བཅུ་དང༌།
གཟུགས་ཅན་གྱི་ཁམས་བཅུ་ཞེས་སུ་འདོད་དོ། ། །
ཚོར་བ་སོགས་ཕུང་པོ་ལྷག་མ་གསུམ་བཤད་པ། །
ཚོར་བ་མྱོང་བའི་འདུ་ཤེས་ནི། ། ཞེས་སོགས་ཀྱི་སྐབས་སུ་ཕུང་པོ་ལྷག་མ་གསུམ་བཤད་པ་སྟེ། དེ་ལ་ཚོར་
བ་ནི་རང་སྟོབས་ཀྱིས་ཡུལ་གྱི་ཁྱད་པར་ཉམས་སུ་མྱོང་བའི་སེམས་བྱུང་ཡིན་ལ། ངོ་བོའི་སྒོ་ནས་དབྱེ་ན་བདེ་
སྡུག་བཏང་སྙོམས་གསུམ། བདེ་བ་ལ་ཡིད་བདེ་དང་། སྡུག་བསྔལ་ལ་ཡིད་མི་བདེར་ཕྱེ་ན་ལྔ། རྟེན་གྱི་སྒོ་
ནས་ཕྱེ་ན་ལུས་ཚོར་སེམས་ཚོར་གཉིས་སམ། ཡང་ན་དབང་ཤེས་འཁོར་གྱི་ཚོར་བ་ལྔ་དང་། ཡིད་ཤེས་
འཁོར་གྱི་ཚོར་བ་སྟེ་དྲུག་གོ། །
འདུ་ཤེས་ནི་ཡུལ་ལ་མཚན་མར་འཛིན་པའི་སེམས་བྱུང་སྟེ། ངོ་བོའི་སྒོ་ནས་དབྱེ་ན། དོན་ལ་མཚན་
མར་འཛིན་པ་སྔོན་པོ་སོགས་སུ་འཛིན་པ་དང་། ཐ་སྙད་ལ་མཚན་མར་འཛིན་པ་སྐྱེས་པ་དང་བུད་མེད་ཅེས་སུ་
འཛིན་པ་སོགས་གཉིས། རྟེན་གྱི་སྒོ་ནས་དབྱེ་ན་འདུ་ཤེས་ཚོགས་དྲུག དམིགས་པའི་སྒོ་ནས་དབྱེ་ན་འདོད་
པའི་འདུ་ཤེས་རྒྱ་ཆུང་ངུ་དང༌། གཟུགས་ཀྱི་འདུ་ཤེས་རྒྱ་ཆེན་པོ་དང་། གཟུགས་མེད་ཀྱི་འདུ་ཤེས་ཚད་མེད་
པ་གསུམ་མོ། ། འདིའི་སྐབས་སུ་ཡུལ་ལ་མཚན་མར་འཛིན་པ་ཞེས་པའི་མཚན་མར་འཛིན་ལུགས་དང་། དོན་
དང་ཐ་སྙད་ཀྱི་ཁྱད་པར་འབྱེད་ལུགས་སོགས་ཞིབ་ཏུ་ཤེས་དགོས་པར་སྣང་ཡང་མང་བར་འགྱུར་བས་མ་སྤྲོས་ལ།
21



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བློ་གྲོས་ཅན་རྣམས་ཀྱིས་ཞིབ་ཏུ་ཕྱེ་བར་བྱའོ། །
འདུ་བྱེད་ནི་གཟུགས་ཚོར་འདུ་ཤེས་རྣམ་ཤེས་བཅས་ཀྱི་ཕུང་པོ་བཞི་ལས་གཞན་པའི་འདུས་བྱས་ཐམས་
ཅད་དེ། དེ་ཡང་ཚོར་བ་དང་འདུ་ཤེས་ལས་གཞན་པའི་སེམས་བྱུང་རྣམས་ནི་མཚུངས་ལྡན་གྱི་འདུ་བྱེད་དང་།
ཐོབ་པ་ལ་སོགས་པ་གཞན་རྣམས་མཚུངས་ལྡན་མ་ཡིན་པའི་འདུ་བྱེད་དེ། ལྡན་མིན་འདུ་བྱེད་ཅེས་པ་དང་
དོན་གཅིག་གོ། སེམས་དང་སེམས་བྱུང་རྫས་གཅིག་གམ་ཐ་དད་ཅེ་ན། རྫས་ཐ་དད་པ་ཡིན་ལ། སེམས་
དང་སེམས་བྱུང་གི་ཚུལ་མཐོང་ཡུལ་གྱི་ཁྱད་པར་ཡོད་དེ། སེམས་ཀྱིས་ནི་ཡུལ་གྱི་ངོ་བོ་རང་སྟོབས་ཀྱིས་མཐོང་
ཞིང་། སེམས་བྱུང་གིས་ཡུལ་གྱི་ཁྱད་པར་རང་སྟོབས་ཀྱིས་མཐོང་བ་ཡིན། སྐབས་འདིའི་ངོ་བོ་དང་ཁྱད་པར་
ཞེས་པ་ནི་ཁྱད་གཞི་དང་ཁྱད་ཆོས་ལ་བྱེད་པ་ཡིན་ཏེ། དཔེར་ན་ཁྱད་གཞི་བུམ་པ་ལ་ངོ་བོ་དང་། ཁྱད་ཆོས་
མཆུ་ཞབས་ལྟོ་བ་སོགས་ལ་ཁྱད་པར་ཞེས་བརྗོད་པར་སྣང་ཞིང་། དེ་ཙམ་ཞིག་ཏུ་ངེས་པ་ཡང་མ་ཡིན་ཏེ།
ནང་བསྲེས་ཞིབ་ཏུ་ཕྱེ་ནས་ཆོས་ཐམས་ཅད་ལ་ངོ་བོ་དང་ཁྱད་པར་རམ་ཁྱད་གཞི་དང་ཁྱད་ཆོས་ཚང་སྟེ། བུམ་
པའི་ཆུ་ཁྱད་གཞིར་བཟུང་ན། དེའི་དབྱིབས་དང་ཁ་དོག་སོགས་ཁྱད་ཆོས་དང་། དེའི་ཁ་དོག་ཁྱད་གཞིར་
བཟུང་ན། དེའི་ཆ་ཤས་རྣམས་ཁྱད་ཆོས་སུ་འགྱུར་བ་སོགས་ཡིན་ལ། འོན་ཀྱང་བྱེ་བྲག་སྨྲ་བས་རྡུལ་ཕྲ་རབ་
སོགས་ཆ་མེད་དུ་འདོད་པ་ལྟར་ན་དེ་འདྲ་བ་འགའ་ཞིག་ལ་ནི་ཁྱད་གཞི་དང་ཁྱད་ཆོས་སོ་སོར་འབྱེད་དུ་མེད་ལ།
གཞན་ཐམས་ཅད་ལ་ཡོད་དོ། ། འོ་ན་སེམས་ཀྱིས་དོན་དེའི་ངོ་བོའམ་ཁྱད་གཞི་མ་གཏོགས་ཁྱད་པར་མི་འཛིན་པ་
དང༌། སེམས་བྱུང་གིས་ཁྱད་པར་མ་གཏོགས་ངོ་བོ་མི་འཛིན་པ་ཡིན་ནམ་ཞེ་ན། མ་ཡིན་ཏེ། སེམས་དང་
སེམས་བྱུང་གཉིས་ཕན་ཚུན་མཚུངས་ལྡན་རྣམ་པ་ལྔ་མཚུངས་ཡིན་པའི་ཕྱིར་གཉིས་ཆར་གྱིས་དོན་དེའི་ངོ་བོ་དང་
ཁྱད་པར་མཐོང་བ་དང་འཛིན་པ་ཙམ་ལ་ཁྱད་པར་མེད་ཀྱང་རང་སྟོབས་དང་གཞན་སྟོབས་ཀྱིས་འཛིན་པའི་ཁྱད་
པར་ཡོད་པའི་ཕྱིར་ཏེ། སེམས་ཀྱིས་དོན་དེའི་ངོ་བོ་རང་སྟོབས་ཀྱིས་འཛིན་ཀྱང་ཁྱད་པར་ནི་གཞན་སེམས་བྱུང་
གི་སྟོབས་ཀྱིས་འཛིན་པ་ལས་རང་སྟོབས་ཀྱིས་མི་འཛིན། སེམས་བྱུང་གིས་དོན་དེའི་ཁྱད་པར་རང་སྟོབས་ཀྱིས
འཛིན་ཀྱང་ངོ་བོ་ནི་སེམས་ཀྱི་སྟོབས་ལ་བརྟེན་ནས་འཛིན་པ་ལས་རང་སྟོབས་ཀྱིས་མི་འཛིན་པ་ཡིན་པའི་ཕྱིར་
རོ། །
བྱེ་བྲག་སྨྲ་བས་རྡུལ་ཕྲ་རབ་ཆ་མེད་དུ་འདོད་པ་ལ།
གྲུབ་མཐའ་གོང་མ་བ་རྣམས་ཀྱིས། དྲུག་གིས་
22



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
གཅིག་ཆར་སྦྱར་བ་ན། ། ཕྲ་རབ་རྡུལ་ཆ་དྲུག་ཏུ་འགྱུར། ། དྲུག་པོ་དག་ཀྱང་གོ་གཅིག་ན། ། གོང་བུ་རྡུལ་ཕྲན་ཙམ་
དུ་འགྱུར། ། ཞེས་སོགས་ཀྱི་རིག་པས་རྡུལ་ཕྲ་རབ་ཕྱོགས་ཀྱི་ཆ་དང་བཅས་པར་བསྒྲུབས་ཏེ། གཞི་གྲུབ་ན་ཆ་
བཅས་ཡིན་པས་ཁྱབ་པར་འདོད་པ་དོན་ལ་གནས་པ་ཡིན་མོད། འོན་ཀྱང་རིགས་པས་སྒྲེ་ན་རྡུལ་ཕྲ་རབ་ཀྱི་
ཕྱོགས་ཀྱི་ཆ་གཅིག་པོ་དེ་ཡང་ཆ་བཅས་ཡིན་དགོས་ལ། དེ་ལྟ་ན་ཆ་བཅས་ཐུག་མེད་དུ་ཐལ་བར་འགྱུར་ན་དེའི་
སྐྱོན་གང་གིས་སྤོང་མཁས་པ་རྣམས་ཀྱིས་བསམ་པར་མཛོད་ཅིག གོང་དུ་བཤད་པའི་ཕུང་པོ་ཕྱི་མ་ཚོར་བ་འདུ་
ཤེས་འདུ་བྱེད་གསུམ་དང་། རིག་བྱེད་མ་ཡིན་པའི་གཟུགས་དང་། འདུས་མ་བྱས་གསུམ་དང་བཅས་པ་ནི་
སྐྱེ་མཆེད་ཀྱི་ནང་ནས་ཆོས་ཀྱི་སྐྱེ་མཆེད་དང་། ཁམས་ཀྱི་ནང་ནས་ཆོས་ཀྱི་ཁམས་སུ་བཞག་པ་ཡིན་ནོ། །
རྣམ་ཤེས་ཀྱི་ཕུང་པོ་བྱེ་བྲག་བཤད་པ།
རྣམ་ཤེས་སོ་སོ་རྣམ་རིག་པ། ། ཞེས་སོགས་ཀྱི་སྐབས་སུ་རྣམ་ཤེས་ཀྱི་ཕུང་པོ་བྱེ་བྲག་ཏུ་བཤད་པ་སྟེ། དེ་
ལ་རྣམ་པར་ཤེས་པ་ཆོས་ཅན། ཁྱོད་ཀྱི་མཚན་ཉིད་བཞག་ཏུ་ཡོད་དེ། རང་ཡུལ་གྱི་ངོ་བོར་རང་སྟོབས་ཀྱིས་
སོ་སོར་རྣམ་པར་རིག་པའི་ཤེས་པ་དེ་དེ་ཡིན་པའི་ཕྱིར། དབྱེ་ན། མིག་གི་རྣམ་ཤེས་ལ་སོགས་པ་དྲུག་དང་།
ཁམས་ཀྱི་སྒོ་ནས་བདུན་དུའང་ཡོད་དེ། དྲུག་པོ་དེའི་སྟེང་དུ་ཡིད་ཀྱི་ཁམས་བསྣན་ཏེ་འཇོག་པའི་ཕྱིར། ཡིད་
ཀྱི་ཁམས་ཇི་ལྟར་འཇོག་ཅེ་ན། རྣམ་ཤེས་དྲུག་པོ་གང་རུང་མ་ཡིན་པའི་ཡིད་ཀྱི་ཁམས་མེད་ཀྱང་། དེ་དྲུག་པོ་
འདས་མ་ཐག་པའི་རྣམ་ཤེས་དེ་ལ་ཡིད་ཀྱི་ཁམས་སུ་བཏགས་ནས་བཞག་པའོ། ། དགོས་པ་ཅིའི་ཕྱིར་ཞེ་ན།
དབང་པོའི་རྣམ་པར་ཤེས་པ་ལྔ་ལ་ཐུན་མོང་མ་ཡིན་པའི་བདག་རྐྱེན་རྟེན་མིག་དབང་ལ་ སོགས་པ་ཡོད་ལ།
དྲུག་པ་ཡིད་ཀྱི་རྣམ་ཤེས་ཀྱི་བདག་རྐྱེན་དུ་གྱུར་པའི་རྟེན་མེད་དམ་སྙམ་པའི་དོགས་པ་སེལ་བའི་ཕྱིར་ཡིད་ཀྱི་
ཁམས་ལོགས་སུ་ཕྱེ་ནས་དེའི་རྟེན་དུ་བཞག་པའོ། ། ཡང་རྣམ་ཤེས་དྲུག་པོ་ཐམས་ཅད་ཡིད་ཀྱི་ཁམས་མ་ཡིན་ནམ།
ཅིའི་ཕྱིར། འདས་མ་ཐག་པའི་རྣམ་ཤེས་ཁོ་ན་ཡིད་ཀྱི་ཁམས་སུ་འཇོག་ཅེ་ན། རྣམ་ཤེས་དྲུག་པོ་སྤྱིར་ཡིད་ཀྱི་
ཁམས་ཙམ་ཡིན་མོད་ཀྱང་། སེམས་ཁམས་བདུན་དུ་བྱ་བའི་ནང་ཚན་གྱི་ཡིད་ཁམས་ནི་མ་ཡིན་ཏེ། དེ་ལ་ནི་
དྲུག་པ་ཡིད་ཀྱི་རྣམ་ཤེས་ཀྱི་བདག་རྐྱེན་དུ་འགྱུར་པའི་འདས་མ་ཐག་པའི་རྣམ་ཤེས་ཁོ་ན་འཇོག་གི། ད་ལྟར་བ་
དང་། མ་འོངས་པའི་རྣམ་ཤེས་སོགས་མི་འཇོག་པའི་ཕྱིར། འདས་མ་ཐག་པ་ཞེས་སྨོས་པས། དེ་དང་



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཡིད་ཀྱི་རྣམ་ཤེས་ཕྱི་མའི་བར་དུ་རྣམ་ཤེས་གཞན་གྱིས་མ་ཆོད་པ་ཞིག་དགོས་ཀྱི་ཆོད་པ་ནི་མ་ཡིན་པར་བསྟན་ཏོ། །
རྣམ་ཤེས་གཞན་གྱིས་མ་ཆོད་ན། དེ་ལས་གཞན་པའི་ཆོས་གཞན་གྱིས་ཆོད་ནས་ཡུན་རིང་དུ་ལོན་ཀྱང་ཡིད་ཀྱི་
རྣམ་ཤེས་ཕྱི་མའི་རྟེན་དུ་འགྱུར་ཏེ། དཔེར་ན་འགོག་པ་ལ་སྙོམས་པར་འཇུག་པའི་འཇུག་སེམས་དང་ལྡང་
སེམས་གཉིས་ཀྱི་བར་དུ་འགོག་པའི་སྙོམས་འཇུག་གིས་ཆོད་པས་འཇུག་སེམས་འདས་ནས་ཡུན་རིང་ལོན་ཀྱང་
ལྡང་སེམས་ཀྱི་རྟེན་དུ་འགྱུར་བ་བཞིན་ནོ། ། དེ་ལ་ཁོ་ན་རེ། རྣམ་ཤེས་དྲུག་པོ་ཆོས་ཅན། ཁམས་བཅོ་བརྒྱད་
ཀྱི་ནང་ནས་ཡིད་ཀྱི་ཁམས་ཡིན་པར་ཐལ། ཡིད་ཀྱི་ཁམས་ཡིན་པའི་ཕྱིར། ཟེར་ན་མ་ཁྱབ་བྱས་པ་ལ། འོ་
ན། དེ་ཆོས་ཅན། ཁམས་བཅོ་བརྒྱད་པོ་གང་ཡང་མ་ཡིན་པར་ཐལ། སོགས་ཟེར་ན། འདིར་ཁམས་
བཅོ་བརྒྱད་ཀྱི་བསྡུ་ཚུལ་དང་། གྲངས་ངེས་བཤད་པ་འདི་དག་རྫས་སྤྱི་དང་ཉིས་མགོ་སོགས་སྤངས་པ་གཞིར་
བཞག་ནས་མཛད་པ་ཡིན་ན། རྣམ་ཤེས་དྲུག་པོ་ཆོས་ཅན་ཞེས་བསྡོམས་ནས་རྩོད་གཞིར་འགོད་ན་ཉིས་མགོ་
དང་མཚུངས་པས་གཞུང་ཆེན་པོའི་དོན་ལ་དཔྱོད་པའི་སྐབས་རྩོད་བྱའི་གནས་མིན་པ་གོང་དུ་བཤད་ཟིན་པ་ལྟར་
ཡིན་པས་ལན་བྱ་བའི་འོས་མིན་མོད། འོན་ཀྱང་འདི་འདྲ་བ་ལ་གླེན་པ་དག་གིས་ནན་གྱིས་འདྲི་ན་དེ་དང་
མཐུན་པའི་ལན་ཀྱང་འདེབས་ཆོག་སྟེ། དེ་ལ་རྣམ་ཤེས་དྲུག་པོ་དེ་ཁམས་བཅོ་བརྒྱད་པོ་གང་རུང་ཡིན་ཏེ།
ཆོས་ཁམས་ཡིན་པའི་ཕྱིར་ཏེ། གཞི་གྲུབ་ན་ཆོས་ཁམས་ཡིན་པས་ཁྱབ་པའི་ཕྱིར་ཞེས་བརྗོད་ན་ཅི་ཟེར། དེ་
ལ་ཁོ་ན་རེ། རྣམ་ ཤེས་དྲུག་པོ་ཆོས་ཅན། ཁམས་བཅོ་བརྒྱད་ཀྱི་ནང་ནས་ཆོས་ཁམས་ཡིན་པར་ཐལ།
ཁམས་བཅོ་བརྒྱད་པོ་གང་རུང་ཡིན་པ་གང་ཞིག ཆོས་ཁམས་ཡིན་པའི་ཕྱིར་ཟེར་ན་ཡང་མ་ཁྱབ། འོ་ན།
དེ་ཆོས་ཅན། ཁམས་བཅོ་བརྒྱད་པོ་གང་ཡང་མ་ཡིན་པར་ཐལ། ཁམས་བཅོ་བརྒྱད་ཀྱི་ནང་ནས་གང་ཡང་མ་
ཡིན་པའི་ཕྱིར། ཟེར་ན་ཡང་མ་ཁྱབ་ཅེས་ལན་འདེབས་རིགས་ཏེ། ཁམས་བཅོ་བརྒྱད་ཀྱི་ནང་ནས་ཆོས་
ཁམས་སོགས་ཡིན་ཞེས་བརྗོད་ན། གཟུགས་ཅན་གྱི་ཁམས་བཅུ་དང་། སེམས་ཁམས་བདུན་སོགས་ཐམས་
ཅད་ཁམས་བཅོ་བརྒྱད་ཀྱི་ནང་གི་ཆོས་ཁམས་སུ་ཁས་ལེན་དགོས་པ་སོགས་གཞུང་དོན་དང་འགལ་བ་ལྟར་སྣང་
བས་ལུང་གི་ཆར་མང་དུ་འབབ་པར་འགྱུར་བས་མི་མཛེས་ལ། འདི་ལྟར་བརྗོད་ན་གཞུང་དོན་དང་མི་འགལ་
ཞིང་། སྒྲུབ་བྱེད་ཀྱིས་ཀྱང་ཕོངས་པར་འགྱུར་རོ། ། །
ཕུང་པོ་དང་ནི་སྐྱེ་མཆེད་དང་། ། ཞེས་སོགས་ནས། ཇི་སྐད་བཤད་པ་བསྡུ་བར་བྱ། ། ཞེས་པའི་བར་དུ།
24



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
གཟུགས་ཕུང་དང་། ཡིད་ཀྱི་སྐྱེ་མཆེད་དང་། ཆོས་ཁམས་གསུམ་གྱིས་ཆོས་ ཐམས་ཅད་བསྡུ་ཚུལ་དང་།
ཁམས་མང་བར་ཐལ་བའི་རྩོད་སྤོང་དང་། ཕུང་ཁམས་སྐྱེ་མཆེད་ཀྱི་སྒྲ་དོན་དང་བཤད་པའི་གོ་རིམ། བསྡུ་
ཚུལ་གྱི་རྣམ་གྲངས། ཆོས་ཕུང་གི་ཚད་ལ་སོགས་པ་འཇོག་ཚུལ་རྣམས་རྩ་བ་ཉིད་ལ་ཚིག་འགྲེལ་ཞིབ་ཏུ་དཔྱད་
ན་ཤེས་སླ་ཞིང་། འདི་རྣམས་ལ་དོགས་པ་དང་ཁས་ལེན་མི་བདེ་བ་སོགས་ཆེར་མ་མཆིས་པས་མང་བས་
འཇིགས་ནས་མ་སྤྲོས་སོ། །
ནམ་མཁའི་ཁམས་བཤད་པ། །
བུ་ག་ནམ་མཁའི་ཁམས་ཞེས་བྱ། ། ཞེས་སོགས་ཀྱི་སྐབས་སུ་ནམ་མཁའི་ཁམས་དང་། རྣམ་ཤེས་ཀྱི་
ཁམས་བྱེ་བྲག་ཏུ་བཤད་པ་སྟེ། དེ་ལ་ནམ་མཁའི་ཁམས་ནི་བྱེ་བྲག་སྨྲ་བས། སྒོ་དང་སྐར་ཁུང་ལ་སོགས་པའི་
བུ་ག་ལྟ་བུ་ཉིན་མོ་སྣང་བ་དང་། མཚན་མོ་མུན་པའི་རང་བཞིན་ཅན་ཡིན་པས་གཟུགས་ཀྱི་ཁམས་ཀྱིས་བསྡུས་
པར་འདོད་ལ། དེ་ནི་བུ་ག་ཞེས་པ་མཚན་གཞིར་བཟུང་བ་ལས་དེ་ཙམ་དུ་མ་ངེས་ཏེ། ལུས་ཀྱི་ནང་དང་།
ཁང་པ་དང་བུམ་ནང་སོགས་ཀྱི་སྟོང་ཆ་དང་། ཕྱི་རོལ་བར་སྣང་གི་སྟོང་ཆ་སོགས་མིག་ངོར་སྣང་བ་དང་མུན་པ་
གང་རུང་གི་རྣམ་པར་འཆར་བའི་སྟོང་ཆ་མཐའ་དག་ནམ་མཁའི་ཁམས་སུ་འཇོག་པར་སྣང་ལ། སྔགས་གསར་
རྙིང་གི་ཚེ་བསྲིང་པའི་གདམས་པ་སོགས་དང་། སྒྲ་གཞུང་དང་། རྩིས་གཞུང་སོགས་ནས་འབྱུང་བ་ལ་ལྔར་
ཕྱེ་སྟེ་འབྱུང་བ་ནམ་མཁའི་ཁམས་ཞེས་འདོད་པ་དང་། འཇིག་རྟེན་རང་ག་བ་རྣམས་ལ་ཡང་། གནམ་དང་།
བར་སྣང་གི་ཁམས་ཞེས་གྲགས་པ་སོགས་དང་འཇོག་ཚུལ་མཐུན་པར་སྣང་ལ། དེའི་བསམ་དོན་ནི། སྟོང་ཆ་
དེ་དག་གིས་རང་གི་གོ་སར་གཟུགས་ཅན་གཞན་འབྱུང་བ་ལ་གེགས་མི་བྱེད་པའི་ཆ་ནས་ནམ་མཁའ་དང་མཚུངས་
ཀྱང་མིག་ངོར་འཆར་བའི་ཚེ་སྣང་བ་དང་མུན་པ་གང་རུང་གི་རྣམ་པར་འཆར་བ་ལ་བསམ་ནས་ནམ་མཁའི་
ཁམས་ཞེས་འདུས་བྱས་གཟུགས་ཅན་བྱེ་བྲག་པ་ཞིག་ཏུ་ངོས་འཛིན་ཏོ། ། དེ་ལྟར་ན། བུ་ག་ལ་སོགས་པའི་སྟོང་
ཆ་རྣམས་ནི་ཕྱིའི་གཟུགས་ཅན་གྱི་དབྱིབས་སྒོར་མོ། གྲུ་བཞི། ཟུར་གསུམ་སོགས་གང་དུ་ཡོད་པ་དེ་དང་
མཚུངས་པར་ནང་གི་སྟོང་ཆ་ཡང་སྒོར་མོ་དང་། གྲུ་བཞི་སོགས་ཀྱི་རྣམ་པར་ཤར་བས་ན་དབྱིབས་དང་ཁ་དོག་
གང་རུང་གི་རང་བཞིན་ཅན་དུ་འདོད་དགོས་ལ། བུམ་པ་ཆུས་སྟོངས་པ་སོགས་ཀྱི་ཚེ་བུམ་ནང་གི་སྟོང་པ་
25



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
སོགས་མིག་ཤེས་ཀྱིས་མངོན་སུམ་དུ་མཐོང་བར་ཡང་འཇོག་དགོས་སོ། ། དེས་ན་འདི་ནི་འཇིག་རྟེན་གྱི་གྲགས་
ཚོད་དང་། བྱེ་བྲག་སྨྲ་བ་སོགས་ཀྱི་གྲུབ་མཐའི་འདོད་ཚུལ་ཡིན་པ་ལས་དོན་ལ་གནས་པར་མ་མཐོང་སྟེ།
ཅིའི་ཕྱིར་ན། སྒོ་དང་སྐར་ཁུང་ལ་སོགས་པའི་སྟོང་ཆ་དང་། ཕྱི་རོལ་བར་སྣང་གི་སྟོང་ཆ་སོགས་དབྱིབས་
དང་ཁ་དོག་གི་རང་བཞིན་ཅན་གྱི་གཟུགས་ཡིན་ན། དེ་རྣམས་རང་གི་གོ་སར་གཟུགས་ཅན་གཞན་འབྱུང་བ་
ལ་གེགས་བྱེད་པར་ཐལ། བསྟན་ཡོད་ཐོགས་བཅས་ཀྱི་གཟུགས་ཡིན་པའི་ཕྱིར། འདོད་ན། དེའི་གོ་སར་
སྣང་བ་དང་མུན་པ་སོགས་ཀྱང་འཇུག་ཏུ་མི་རུང་ཞིང་། འགྲོ་འོང་སོགས་ཀྱང་ཐོགས་མེད་དུ་བྱེད་མི་ནུས་པར་
ཐལ། དེ་ཐོགས་བཅས་ཀྱི་གཟུགས་ཡིན་པའི་ཕྱིར་ཏེ། དཔེར་ན་རྩིག་པ་ལ་སོགས་པ་བཞིན་ནོ། ། ཅི་སྟེ།
སྟོང་ཆ་དེ་དག་ཉིད་སྣང་བ་དང་། མུན་པ་གང་རུང་གི་བདག་ཉིད་དུ་གྲུབ་བོ། ། ཞེ་ན། འོ་ན། སྒོ་དང་
སྐར་ཁུང་སོགས་ཀྱི་སྟོང་ཆ་ཆོས་ཅན། ཁྱོད་ཉིན་མོ་སྣང་བའི་རང་བཞིན་དུ་གྲུབ་པར་ཐལ། འདོད་པའི་ཕྱིར།
འདོད་ན། དེ་ཆོས་ཅན། སྣང་བའི་རང་བཞིན་དུ་གྲུབ་ཟིན་པར་ཐལ། ཉིན་མོ་སྣང་བའི་རང་བཞིན་དུ་
གྲུབ་ཟིན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་གོ་སར་མུན་པ་མི་འཇུག་པར་ཐལ། ཁྱོད་སྣང་
བའི་རང་བཞིན་དུ་གྲུབ་ཟིན་པའི་ཕྱིར། ཁྱབ་སྟེ། སྣང་བའི་གོ་སར་མུན་པ་འཇུག་པ་མི་སྲིད་པའི་ཕྱིར།
འདོད་ཟེར་ན། མི་འཐད་པར་ཐལ། དེའི་གོ་སར་མུན་པ་འཇུག་པའི་ཕྱིར་ཏེ། དེ་མཚན་མོ་མུན་པའི་
རང་བཞིན་དུ་གྲུབ་པའི་ཕྱིར། རྟག་ཁས་བླངས་སོ། ། ཡང་དེ་ཉིན་མོ་སྣང་བའི་རང་བཞིན་དུ་གྲུབ་ཀྱང་།
སྤྱིར་སྣང་བའི་རང་བཞིན་དུ་མ་གྲུབ་སྟེ། དེ་འདྲའི་སྟོང་ཆ་དེ་སྣང་མུན་གཉིས་ཀྱི་རྫས་སྤྱི་ཡིན་ནོ་ཟེར་ན། འོ་
ན། སྐར་ཁུང་དང་བར་སྣང་སོགས་ཀྱི་སྟོང་ཆ་ཆོས་ཅན། ཁྱོད་སྣང་བ་དང་འཕྲད་ན་སྣང་བ་དང་། མུན་
པ་དང་འཕྲད་ན་མུན་པའི་རང་བཞིན་དུ་འགྱུར་བ་ཡིན་པར་ཐལ། བློ་རྩེ་འཐད་པའི་ཕྱིར། འདོད་ན།
དེ་ལ་ཉི་མ་དང་། ཟླ་བ་དང་། སྒྲོན་མེ་སོགས་ཀྱི་འོད་ཤར་ན་ཡང་དེ་དང་དེའི་རང་བཞིན་དུ་འགྱུར་བར་
ཐལ། འདོད་ན། སྟོང་ཆ་དེ་དག་གི་གོ་སར་ཁ་དོག་སྔོན་པོ་དཀར་པོ་དམར་པོ་སོགས་ཀྱི་རྣམ་པར་ཤར་ན་
ཡང་དེ་དང་དེར་འགྱུར་བ་དང་། དབྱིབས་གྲུ་བཞི་ཟླུམ་པོ་ཟུར་གསུམ་སོགས་ཀྱི་རྣམ་པར་ཤར་ན་ཡང་དེ་དང་
དེའི་རང་བཞིན་དུ་འགྱུར་བར་ཐལ། འདོད་ན། བར་སྣང་སོགས་ཀྱི་སྟོང་ཆ་དེ་དག་གི་གོ་སར། འཇའ་
དང༌། སྤྲིན་དང་། གློག་སོགས་ཀྱི་རྣམ་པ་ཤར་བ་ན་ཡང་དེ་དང་དེར་འགྱུར་བར་ཐལ། འདོད་ན། དེ་
26



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
དག་གི་གོ་སར་ས་རྡོ་རི་བྲག་སོགས་ཀྱི་རྣམ་པ་འབྱུང་བ་ན་ཡང་དེ་དང་དེར་འགྱུར་བར་འདོད་དགོས་པས་ཧ་ཅང་
ཐལ་ལོ། ། གལ་ཏེ་ཐལ་བའི་སྐྱོན་མེད་དེ་དེ་ལྟར་དུ་འདོད་དོ་ཞེ་ན། བར་སྣང་སོགས་ཀྱི་སྟོང་ཆ་ཆོས་ཅན།
ཁྱོད་ཀྱི་གོ་སར་སྔོ་སེར་དཀར་དམར་དང་། འཇའ་སྤྲིན་གློག་དང་ས་རྡོ་རི་བྲག་སོགས་འབྱུང་མི་སྲིད་པར་ཐལ།
ཁྱོད་དང་གཟུགས་ཅན་དེ་དག་ཕན་ཚུན་གོ་ས་འགོག་ནུས་ཀྱི་རྡུལ་རྫས་སོ་སོར་གྲུབ་པའི་ཕྱིར་ཏེ། ཁྱོད་སྣང་
མུན་གང་རུང་གི་རྫས་སུ་གྲུབ་པ་གང་ཞིག གཟུགས་ཅན་གཞན་རྣམས་དེ་ལས་གཞན་པའི་རྡུལ་རྫས་སུ་གྲུབ་
པའི་ཕྱིར། དང་པོ་གྲུབ་ཏེ་རྩ་བའི་དམ་བཅའ་ཡིན་པའི་ཕྱིར། གཉིས་པ་མ་གྲུབ་ན་སླའོ། ། གཞན་ཡང་ཁྱེད་
ལྟར་ན། ནམ་མཁའི་ཁམས་དང་སྣང་མུན་གང་རུང་དོན་གཅིག་ཏུ་ཡང་ཁས་བླངས་ཆོག་སྟེ། ནམ་མཁའི་
ཁམས་ཡིན་ན་སྣང་མུན་གང་རུང་ཡིན་པས་ཁྱབ། སྣང་མུན་གང་རུང་ཡིན་ན་ཡང་ནམ་མཁའི་ཁམས་ཡིན་པས་
ཁྱབ་པའི་ཕྱིར། བྱས་པ་ལ་ཁོ་ན་རེ། དེ་ལྟར་མ་ཁྱབ་སྟེ། བུ་ག་དང་བར་སྣང་ལ་སོགས་པ་སྟོང་ཆ་ལ་འཆར་
བའི་སྣང་མུན་རྣམས་ནི་ནམ་མཁའི་ཁམས་སུ་འདོད་པ་ལས། རྩིག་པ་སོགས་ལ་གཟུགས་ཅན་གཞན་གྱི་སྟེང་དུ་
ཤར་བའི་སྣང་མུན་རྣམས་ནམ་མཁའི་ཁམས་སུ་མི་འདོད་དོ། ། ཞེ་ན། དེ་དག་ཀྱང་ནམ་མཁའི་ཁམས་སུ་
འདོད་ཆོག་སྟེ། ནམ་མཁའི་ཁམས་ནི་སྣང་མུན་གང་རུང་ལས་གཞན་དུ་མེད་ན། གཟུགས་ཅན་གཞན་གྱི་
སྟེང་དུ་སྣང་མུན་ཤར་བའི་ཚེ། དེ་དག་གི་སྟེང་དུ་ནམ་མཁའི་ཁམས་ཀྱང་ཤར་བ་ཡིན་ནོ། ། ཞེས་བརྗོད་ན་རིག་
པ་དོན་མཐུན་གྱི་ལན་བྱ་བའི་གནས་མེད་པའི་ཕྱིར་རོ། ། གཞན་ཡང་ཁྱེད་ལྟར་ན་སྟོང་པ་ཡིན་ན་འདུས་བྱས་ནམ་
མཁའི་ཁམས་སུ་གྲུབ་པས་ཁྱབ་པར་དོན་གྱིས་ཁས་ལེན་དགོས་པར་འགྱུར་ལ། དེ་ལྟ་ན་འདུས་མ་བྱས་ཀྱི་ནམ་
མཁའ་ལོགས་སུ་འཇོག་ཏུ་མེད་པར་ཐལ་ལོ། ། གཞན་ཡང་བུམ་ནང་གི་སྟོང་པ་དེས་རང་གི་གོ་སར་གཟུགས་ཅན་
གཞན་འབྱུང་བའི་གོ་འབྱེད་དམ་མི་འབྱེད། མི་འབྱེད་ན་བུམ་ནང་དུ་ཆུ་སོགས་བླུགས་པའི་ཚེ་སྟོང་པ་དེ་ཁའི་
གོ་སར་བླུགས་མི་ནུས་པར་ཐལ། གོ་འབྱེད་ན། བུམ་པ་ཆུས་བཀང་བའི་ཚེ། བུམ་ནང་གི་སྟོང་པ་དེ་ཆུ་དེ་
ལ་ཁྱབ་བྱེད་དུ་ཡོད་དམ། འགག་པར་འདོད། འགག་པར་འདོད་ན་གོ་འབྱེད་པའི་གོ་མི་ཆོད་དེ། རང་
གི་གོ་སར་གཟུགས་ཅན་གཞན་བྱུང་བའི་ཚེ་རང་ཉིད་འགག་དགོས་ན་གོ་འབྱེད་པའི་དོན་མ་ཚང་བའི་ཕྱིར་ཏེ།
དཔེར་ན་འདུས་མ་བྱས་ཀྱི་ནམ་མཁས་རྩིག་པ་ལ་སོགས་པའི་གོ་འབྱེད་པའི་དོན་རྩིག་པ་ལ་སོགས་པ་བྱུང་བའི་ཚེ་
ན་དེའི་གོ་སར་ནམ་མཁའ་ཁྱབ་བྱེད་དུ་ཡོད་པའི་རྒྱུ་མཚན་གྱིས་ཡིན་པའི་ཕྱིར། དེ་ལྟ་མིན་ན། རྩིག་པ་ལ་
27



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
སོགས་པས་ཀྱང་གཟུགས་ཅན་གཞན་གྱི་གོ་འབྱེད་པར་ཐལ་ཏེ། རྩིག་པའི་གོ་སར་ཀ་བ་དང་བུམ་པ་ལ་སོགས་
པའི་གཟུགས་ཅན་གཞན་བྱུང་བའི་ཚེ་རྩིག་པ་འགག་ཀྱང་གོ་འབྱེད་པར་བཞག་ཆོག་པའི་ཕྱིར། ཡང་བུམ་པ་
ཆུས་བཀང་བའི་ཚེ། བུམ་ནང་གི་སྟོང་པ་དེ་ཆུ་ལ་ཁྱབ་བྱེད་དུ་ཡོད་དོ། ། ཟེར་ན། འོ་ན་སྟོང་པ་དེ་གཟུགས་
ཅན་མ་ཡིན་པར་འགྱུར་ཏེ། གཟུགས་ཅན་གཅིག་གི་གོ་སར་གཟུགས་ཅན་གཉིས་པ་གཞན་ཁྱབ་བྱེད་དུ་འབྱུང་
མི་ཤེས་པའི་ཕྱིར་ཏེ། གཟུགས་ཅན་རྣམས་ཕན་ཚུན་གོ་ས་འགོག་ནུས་ཡིན་པའི་ཕྱིར། འདོད་ཚུལ་འདི་དག་
མི་འཐད་པའི་དབང་གིས་སློབ་དཔོན་དབྱིག་གཉེན་གྱིས་ཀྱང་ལོ་ཞེས་མ་རངས་པའི་ཚིག་གསུངས་པར་སྣང་
ངོ༌། ། །
དེས་ན་དོན་གྱི་གནས་ཚོད་དངོས་ནི། མདོ་སྡེ་པས། སྣང་བ་མུན་པ་ནི་འདུས་བྱས་ཡིན་ལ། ནམ་
མཁའི་ཁམས་འདུས་མ་བྱས་སུ་མདོ་ལས་བཤད་པའི་ཐོགས་མེད་ཉེ་འཁོར་བ་ཡིན་ནོ། ། ཞེས་འདོད་པ་ལྟར་དོན་
ལ་གནས་ཏེ། བུ་ག་དང་། བར་སྣང་སོགས་ཀྱི་སྟོང་པའི་ཆ་ནི་འདུས་མ་བྱས་ཀྱི་ནམ་མཁར་འདོད་དགོས་ལ།
དེ་དག་ལ་སྣང་མུན་སོགས་ཤར་བའི་ཚེ་སྟོང་པ་དེས་སྣང་མུན་སོགས་ཀྱི་གོ་འབྱེད་པ་ལ་བརྟེན་ནས་ཤར་བ་ལས་
སྟོང་པ་དེ་སྣང་མུན་གྱི་རང་བཞིན་དུ་སོང་བ་ག་ལ་ཡིན། གལ་ཏེ་དེ་ལྟར་ཡིན་ན་བུམ་པ་ཆུས་གང་བའི་ཚེ་བུམ་
ནང་གི་སྟོང་པ་དེ་ཆུའི་རང་བཞིན་དུ་སོང་བ་དང་། གཙུག་ལག་ཁང་དགེ་འདུན་གྱིས་གང་བའི་ཚེ་ཁང་པའི་
སྟོང་ཆ་དེ་དགེ་འདུན་གྱི་ངོ་བོར་སོང་བ་སོགས་སུ་འདོད་དགོས་ཏེ། རིགས་པ་མཚུངས་པའི་ཕྱིར་དེས་ན་ནམ་
མཁའིཁམས་ནི་འདུས་མ་བྱས་ཀྱི་ནམ་མཁའི་བྱེ་བྲག་ཉིད་དུ་འདོད་དགོས་ ཤིང་། འདུས་མ་བྱས་ཀྱི་ནམ་
མཁའ་ཡིན་ན་ནམ་མཁའི་ཁམས་ཡིན་པས་ནི་མ་ཁྱབ་པ་འདྲ་སྟེ། མདོ་སྡེ་པས་ཀྱང་ཐོགས་མེད་ཉེ་འཁོར་
བའོ། ། ཞེས་བཤད་པས་ན། བུ་ག་དང་། བར་སྣང་གི་ནམ་མཁའ་སོགས་སྟོང་ཆ་བྱེ་བྲག་པ་རྣམས་ནམ་
མཁའི་ཁམས་སུ་འཇོག་པ་ལས། གཟུགས་ཅན་ཀུན་ལ་ཁྱབ་བྱེད་དུ་འཇུག་པ་སོགས་ཀྱིས་ནམ་མཁའ་མཐའ་
དག་ནམ་མཁའི་ཁམས་སུ་འཇོག་པ་ནི་མིན་འདྲ་ཞིང་། དེ་ལྟ་ན་ནམ་མཁའི་ཁམས་གཟུགས་ཅན་དུ་འདོད་མི་
འདོད་ཀྱི་ཁྱད་པར་ལས། འཇོག་ཚུལ་རྒྱ་ཆེ་ཆུང་བྱེ་བྲག་སྨྲ་བ་དང་མཐུན་ནམ་སྙམ་ཡང་མཁས་པ་རྣམས་ཀྱིས་
ད་དུང་དཔྱད་པར་མཛད་དུ་གསོལ། ། །
དེ་ལ་ཁོ་ན་རེ། འོ་ན་མདོ་སྡེ་པ་སོགས་ཀྱི་ལུགས་ལ། བུམ་པ་ཆུས་བཀང་བའི་ཚེ། བུམ་ནང་གི་
28



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
སྟོང་པ་དེ་ཆུ་ལ་ཁྱབ་བྱེད་དུ་ཡོད་པར་ཐལ། ཁྱོད་ཀྱིས་བྱེ་བྲག་སྨྲ་བའི་འདོད་ཚུལ་མི་འཐད་པར་སྒྲུབ་པའི་བློ་རྩེ་
འཐད་པའི་ཕྱིར། འདོད་ན། བུམ་པ་ཆུས་བཀང་བའི་ཚེ་ན་ཡང་བུམ་ནང་གི་སྟོང་ཆ་མ་འགག་པར་ཡོད་
པར་ཐལ། འདོད་ན། བུམ་པ་ཆུས་གང་བའི་ཚེ་ན་ཡང་བུམ་པ་སྟོང་པར་ཡོད་པར་ཐལ། དེའི་ཚེ་བུམ་
ནང་གི་སྟོང་ཆ་མ་འགགས་པར་ཡོད་པའི་ཕྱིར། ཟེར་ན་མ་ཁྱབ་སྟེ། བུམ་པ་ཆུས་གང་བའི་ཚེ་མིག་ངོར་བུམ་
ནང་གི་སྟོང་པ་འགགས་པ་ལྟར་སྣང་བ་ལས། དོན་ལ་མ་འགག་པར་ཆུ་ལ་ཁྱབ་བྱེད་དུ་ཡོད་པའི་ཕྱིར་དང་།
བུམ་པ་སྟོང་པ་ཡིན་མིན་གྱི་ཐ་སྙད་ནི་ཆུ་སོགས་བཅུད་ཀྱིས་སྟོངས་མི་སྟོངས་ལ་བྱེད་པས་མི་འདྲའོ། ། དེས་ན་འདི་
དག་གི་འཁྲུལ་གཞི་ནི། བུམ་ནང་གི་སྟོང་པ་ཞེས་པ་བུམ་པ་ཆུ་སོགས་བཅུད་ཀྱིས་སྟོངས་པ་ཙམ་ལ་ངོས་འཛིན་
པ་ལས། འདུས་མ་བྱས་ཀྱི་ནམ་མཁའ་བུམ་པའི་ཕྱི་ནང་ཀུན་ལ་ཁྱབ་བྱེད་དུ་ཡོད་པ་མ་ཤེས་པའོ། །
ཡང་ཁོ་ན་རེ། བུམ་པ་ཆུས་སྟོངས་པ་འདུས་བྱས་ཡིན་པར་ཐལ། འདོད་ན། བུམ་པ་སྟོང་པ་
འདུས་བྱས་ཡིན་པར་ཐལ། ཟེར་ན་འདོད་ལན་འདེབས་རིགས་སོ། ། མི་འཐད་ན། འོ་ན་ཁོ་རང་ལ་བུམ་པ་
སྟོང་པ་འདུས་བྱས་ཡིན་པར་ཐལ། བུམ་པ་སྟོང་པ་བུམ་པ་ཡིན་པའི་ཕྱིར་ཏེ། བུམ་པ་ཆུས་གང་བ་བུམ་པ་
ཡིན་པའི་ཕྱིར། མ་གྲུབ་ན། འོ་ན་བུམ་པ་ཡིན་ན་གང་བ་དང་། སྟོང་པ་གང་ཡང་མ་ཡིན་དགོས་པར་ཐལ་
ལོ། ། ཡང་ཁོ་ན་རེ། བུམ་ནང་གི་སྟོང་པ་འདུས་བྱས་ཡིན་པར་ཐལ། བུམ་ནང་གི་སྟོང་པ་མིག་ཤེས་ཀྱིས་
མཐོང་བའི་ཕྱིར་ཏེ། བུམ་པ་སྟོང་པ་མིག་ཤེས་ཀྱིས་མཐོང་བའི་ཕྱིར་ཟེར་ན། བུམ་པ་སྟོང་པ་རེག་བྱའི་སྐྱེ་
མཆེད་ཡིན་པས་མིག་ཤེས་ཀྱིས་མཐོང་བར་མི་འདོད་ལ། བུམ་པ་སྟོང་པ་མིག་ཤེས་ཀྱིས་མཐོང་བའི་ཐ་སྙད་
ཀྱང་། འཇིག་རྟེན་གྱི་གྲགས་ཚོད་དུ། ཁ་དོག་དབྱིབས་ལ་ས་ཞེས་བརྗོད། ། ཅེས་པ་ལྟར། བུམ་པ་སྟོང་
པའི་ནང་གི་དབྱིབས་མཐོང་བ་ལ་བུམ་པ་སྟོང་པ་མཐོང་བའི་ཐ་སྙད་བྱས་པ་ལས། དོན་ལ། བུམ་པ་སྟོང་པ་
མིག་ཤེས་ཀྱི་ཡུལ་མིན་ཏེ། བུམ་པ་སྟོང་པ་རེག་བྱ་ཡིན་པའི་ཕྱིར་ཏེ། བུམ་པ་ཡིན་པའི་ཕྱིར། ད་དུང་འདི་
དག་ལ་རིགས་པའི་ཞིབ་ཆ་འབྱེད་རྒྱུ་མང་དུ་མཆིས་ཀྱང་ཡི་གེས་འཇིགས་པས་མ་སྤྲོས་སོ། ། །
འོ་ན་གོང་གི་བྱེ་བྲག་སྨྲ་བའི་འདོད་པ་དེ་དག་དོན་ལ་མི་འཐད་པ་ཡིན་ཏུ་ཆུག་ཀྱང་། དེ་ཁའི་གྲུབ་
མཐའ་གཞིར་བཞག་ན་འགལ་མེད་ཀྱི་ལན་ཇི་ལྟར་འདེབས་ཞེ་ན། རིགས་པ་དང་མི་འགལ་བའི་ལན་དོན་
མཐུན་ཐེབས་པ་དཀའ་ནའང་འགལ་མེད་ཀྱི་ཁས་ལེན་འཛིན་མཚམས་ནི་ཡོད་དེ། བུ་ག་ལ་སོགས་པའི་སྟོང་ཆ་



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཆོས་ཅན། རང་གི་གོ་སར་གཟུགས་ཅན་གཞན་འབྱུང་བ་ལ་གེགས་བྱེད་པར་ཐལ། བསྟན་ཡོད་ཐོགས་
བཅས་ཀྱི་གཟུགས་ཡིན་པའི་ཕྱིར་ཏེ། ནམ་མཁའི་ཁམས་ཡིན་པའི་ཕྱིར། འདོད་ན། དེའི་གོ་སར་སྣང་བ་
དང་མུན་པ་ཡང་འཇུག་ཏུ་མི་རུང་བར་ཐལ། ། དེ་ཐོགས་བཅས་ཀྱི་གཟུགས་ཡིན་བའི་ཕྱིར། ཟེར་ན། མ་
ཁྱབ་ཏེ། སྟོང་ཆ་དེ་དག་སྣང་བ་དང་མུན་པ་གང་རུང་གི་བདག་ཉིད་ཡིན་པའི་ཕྱིར། ཡང་བར་སྣང་སོགས་
ཀྱི་སྟོང་ཆ་ཆོས་ཅན། ཁྱོད་ཀྱི་གོ་སར་འགྲོ་འོང་སོགས་ཐོགས་མེད་དུ་བྱེད་མི་ནུས་པ་དང་། ཉི་ཟླ། འཇའ་
སྤྲིན་སོགས་གཟུགས་ཅན་གཞན་རྣམས་ཀྱང་ཐོགས་མེད་དུ་འབྱུང་མི་ནུས་པར་ཐལ། ཁྱོད་ཐོགས་བཅས་ཀྱི་
གཟུགས་ཡིན་པའི་ཕྱིར། ཟེར་ན། བར་སྣང་སོགས་ཀྱི་སྟོང་ཆ་རྣམས་སྣང་མུན་གང་རུང་གི་བདག་ཉིད་ཡིན་
པས་གཟུགས་ཅན་དང་བ་དང་མི་གསལ་བའི་རང་བཞིན་ཙམ་དུ་གྲུབ་པ་ལས། ས་རྡོ་རི་བྲག་ལྟ་བུའི་གདོས་
བཅས་ཀྱི་གོང་བུར་མ་གྲུབ་པའི་ཕྱིར། འགྲོ་འོང་གི་བྱེད་པ་དང་། ཉི་ཟླའི་གཟུགས་དང་འཇའ་སྤྲིན་སོགས་
ཀྱི་གཟུགས་ཅན་གཞན་ཡང་ཐོགས་མེད་ཀྱི་ཚུལ་དུ་འབྱུང་བ་མི་འགལ་ལ། དེའི་ཚེ་ཐ་མལ་བའི་མིག་ངོར་སྟོང་
པ་དེ་གའི་གོ་སར་འབྱུང་བ་ལྟར་སྣང་ཡང་། དོན་ལ་དེ་ལྟར་མ་ཡིན་ཏེ། གཟུགས་ཅན་གཞན་འབྱུང་བའི་ཚེ་
སྔར་གྱི་སྟོང་པའི་གོ་ས་དེ་འགག་ནས་གཟུགས་ཅན་གཞན་གྱི་གོ་སར་སོང་བ་ཡིན་པས་ན། གོ་ས་འགོག་ནུས་མ་
ཡིན་པ་དང་། གཟུགས་ཅན་གཅིག་གི་གོ་ སར་གཉིས་པ་བྱུང་བའི་ཉེས་པ་མེད་དོ་ཞེས་ལན་འདེབས་ལ།
རིགས་པ་འདིས་བུམ་ནང་གི་སྟོང་པ་ལ་ཡང་མཚུངས་སོ། ། ཡང་། བུ་ག་དང་བར་སྣང་སོགས་ཀྱི་སྟོང་ཆ་ཆོས་
ཅན། ཁྱོད་སྣང་བའི་རང་བཞིན་དུ་གྲུབ་པར་ཐལ། ཉིན་མོ་སྣང་བའི་རང་བཞིན་དུ་གྲུབ་པའི་ཕྱིར་ཟེར་ན་
མ་ཁྱབ་སྟེ། ཉིན་མཚན་སོགས་ཀྱི་ཁྱད་པར་མ་སྦྱར་བའི་སྟོང་ཆ་དེ་སྣང་མུན་གཉིས་ཀྱི་རྫས་སྤྱིར་འདོད་དགོས་
པའི་ཕྱིར། འོ་ན། བར་སྣང་སོགས་ཀྱི་སྟོང་ཆ་ཆོས་ཅན། ། ཁྱོད་སྣང་བ་དང་འཕྲད་ན་སྣང་བ་དང་། མུན་
པ་དང་འཕྲད་ན་མུན་པར་འགྱུར་བར་ཐལ། འདོད་པའི་ཕྱིར། འདོད་ན། དེ་ལ་ཉི་ཟླ་སྒྲོན་མེ་སོགས་ཀྱི་
འོད་ཤར་ན་ཡང་དེ་དང་དེ་དག་ཏུ་འགྱུར་བར་ཐལ། ཟེར་ན་འདོད་པ་ཡིན་ཏེ། འོད་དེ་དག་སྣང་བའི་བྱེ་
བྲག་ཡིན་པའི་ཕྱིར། ཡང་སྟོང་ཆ་དེ་ལ་དབྱིབས་གྲུ་བཞི་ཟླུམ་པོ་སོགས་ཀྱི་རྣམ་པ་ཤར་ན་ཡང་དེ་དང་དེར་
འགྱུར་བར་ཐལ། ཟེར་ན། གཟུགས་ཅན་གཞན་གྱི་དབྱིབས་མ་ཡིན་པར་སྟོང་ཆ་དེ་གའི་དབྱིབས་ལ་བསམ་
ན་འདོད་པ་ཡིན་ཏེ། དབྱིབས་དེ་སྟོང་ཆ་དེ་ལས་གོ་ས་ལོགས་སུ་མེད་པའི་ཕྱིར། ཡང་དེ་ལ་ཁ་དོག་དཀར་



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
དམར་སོགས་ཀྱི་རྣམ་པ་ཤར་ན་ཡང་དེ་དང་དེར་འགྱུར་བར་ཐལ། ཟེར་ན། དེ་ནི་མི་མཚུངས་ཏེ། དེ་
དག་སྟོང་ཆ་དེ་ལས་གཞན་པའི་རྡུལ་རྫས་སོ་སོར་གྲུབ་པའི་ཕྱིར། དེ་དག་བྱུང་བ་ན་སྟོང་ཆ་འགག་པ་ཡིན་པའི་
ཕྱིར། ཞེས་ལན་འདེབས་སོ། ། དེས་ན་འདི་ནི་སྟོང་ཆ་སྤྱི་ཙམ་པ་དེ་སྣང་མུན་གྱི་ངོ་བོར་འགྱུར་དུ་རུང་ལ།
གཟུགས་ཕུང་གཞན་གྱི་ངོ་བོར་འགྱུར་དུ་མི་རུང་བ་རིགས་པ་ནང་འགལ་ཡིན་ཡང་གྲུབ་མཐའི་འདོད་ཚུལ་གྱི་རྩ་
བའི་ཁས་ལེན་དང་བསྟུན་ཚེ་ལན་དེ་ལྟར་བྱ་བ་ལས་འོས་མེད་དོ། ། ཡང་། སྣང་མུན་གང་རུང་དང་ནམ་མཁའི་
ཁམས་དོན་གཅིག་ཡིན་ནམ་ཟེར་ན་མ་ཡིན་ཏེ། གོང་དུ་བཀོད་པ་ལྟར། བུ་ག་དང་བར་སྣང་སོགས་ཀྱི་སྟོང་
ཆ་ལ་ཡོད་པའི་སྣང་མུན་ནི་ནམ་མཁའི་ཁམས་ཡིན་ལ། རྩིག་པ་སོགས་གཟུགས་ཅན་གཞན་གྱི་སྟེང་དུ་ཤར་
བའི་སྣང་མུན་ནི་ནམ་མཁའི་ཁམས་མ་ཡིན་པའི་ཕྱིར། དེ་ལ་ཁྱད་པར་ཅི་ཡོད་ཅེ་ན། ཡོད་དེ། བར་སྣང་
སོགས་ཀྱི་སྟོང་ཆ་ལ་ཤར་བའི་སྣང་མུན་ནི་སྟོང་ཆ་དེ་དང་འདྲེས་པའམ། ངོ་བོ་གཅིག་ཏུ་ཡོད་ལ། གཟུགས་
ཅན་གཞན་གྱི་སྟེང་དུ་ཤར་བ་ནི་དེ་དག་དང་མ་འདྲེས་པར་ངོ་བོ་ཐ་དད་དུ་ཡོད་པའི་ཕྱིར་ཞེས་སྨྲའོ། ། ཡང་དེ་
ལྟར་ན། སྟོང་པ་ཡིན་ན་ནམ་མཁའི་ཁམས་དང་འདུས་བྱས་ཡིན་པས་ཁྱབ་བམ་ཞེ་ན། མ་ཁྱབ་ སྟེ།
འདུས་མ་བྱས་ཀྱི་ནམ་མཁའ་སྟོང་པར་ཁས་ལེན་དགོས་པའི་ཕྱིར། འོ་ན། འདུས་མ་བྱས་ཀྱི་ནམ་མཁའ་
ལོགས་སུ་ཡོད་པར་ཐལ་ལོ། ཟེར་ན། དེ་ཡང་ཡོད་དེ། གཟུགས་ཅན་སྤྱི་དང་སྟོང་ཆ་དེ་དག་ལ་གོ་འབྱེད་
བྱེད་ནམ་མཁའ་ཞིག་ཡོད་དོ་ཞེས་སྨྲ་དགོས་པའི་ཕྱིར་རོ། ། དེས་ན་འདིའི་འཁྲུལ་གཞི་ནི། འཇིག་རྟེན་རང་ག་
བ་རྣམས་ཀྱིས་འདུས་མ་བྱས་ཀྱི་ནམ་མཁའི་ཞེས་པ་ཇི་ལྟར་ཡོད་ནི་མ་ཤེས་ལ། མིག་ངོར་སྣང་མུན་ལས་གཞན་
པའི་གཟུགས་ཅན་གཞན་གྱིས་སྟོངས་པའི་ཆ་ཞིག་སྣང་བ་ན། དེ་ག་ནམ་མཁའ་འམ། ནམ་མཁའི་ཁམས་
ཞེས་བྱ་བ་དེ་ཡིན་འདུག་སྙམ་དུ་འཛིན་པ་དང་། དེ་ལ་བལྟས་པ་ན་སྣང་མུན་གང་རུང་གི་ཆ་ཞིག་ལས་མཐོང་རྒྱུ་
མ་བྱུང་བ་རྟགས་སུ་བཀོད་ནས། ནམ་ཁའི་ཁམས་དེ་ཡང་སྣང་མུན་གང་རུང་ཞིག་ཏུ་ངེས་སམ་སྙམ་དུ་འཛིན་
པ་ཡིན་ལ། བྱེ་བྲག་སྨྲ་བས་ཀྱང་དེ་དང་མཐུན་པར་ཁས་བླངས་པའོ། ། ནམ་མཁའི་ཁམས་འདི་མདོ་སྡེ་བ་ལྟར་
ན་ཆོས་ཁམས་ཀྱིས་བསྡུས་སོ། ། འདིའི་སྐོར་ཅུང་ཞིག་རྒྱས་པར་བཤད་པ་ནི། གཞུང་དོན་རྩ་བ་ཆེ་བ་མིན་
འདུག་ཀྱང་། གྲུབ་མཐའ་གོང་འོག་གི་འདོད་པ་གང་འཐད་ཇི་བཞིན་མི་ཤེས་པ་དང་། གོང་མ་ལྟར་འཐད་
པར་འདོད་ན་ཡང་། འཐད་ཕྱོགས་ལ་རིགས་པའི་སྒྲུབ་བྱེད་དང་། མི་འཐད་པའི་ཕྱོགས་ལ་རིགས་པའི་
31



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
གནོད་པ་འབབ་ལུགས་སོགས་གསལ་བར་འཁོད་པ་མི་སྣང་ཞིང་། རྩོད་པའི་སྐབས་ཁས་ལེན་འཛིན་ལུགས་
དང་དོན་གྱི་གོ་ལུགས་ཞིབ་ཆ་ཕྲ་མོ་ནས་མ་ཕྱེ་ན་དངོས་འགལ་གྱི་ཁུར་མང་དུ་འབབ་པར་སྣང་བས་ཅུང་ཟད་སྤྲོས་
པའོ། །
རྣམ་ཤེས་ཀྱི་ཁམས་བཤད་པ།
ཟག་དང་བཅས་པའི་རྣམ་ཤེས་ནི། ། ཞེས་སོགས་ཀྱི་སྐབས་སུ། སྐབས་འདིར་རྣམ་ཤེས་ཀྱི་ཁམས་ཞེས་
པ་ནི་ཁམས་དྲུག་གི་ནང་ཚན་གྱི་ཟག་པ་དང་བཅས་པའི་རྣམ་པར་ཤེས་པ་ལ་བྱེད་པ་ལས། ཟག་མེད་ཀྱི་རྣམ་
ཤེས་རྣམས་ནི་མ་ཡིན་ཏེ། ཟག་མེད་སྲིད་པ་གཅོད་བྱེད་ཡིན་པའི་ཕྱིར། ཞེས་འདོད་དོ། ། འོན་ཀྱང་ཟག་
མེད་ཀྱི་རྣམ་ཤེས་རྣམས་སེམས་ཁམས་བདུན་གྱི་ནང་ཚན་ཡིད་ཀྱི་རྣམ་ཤེས་ཀྱི་ཁམས་དང་ཡིད་ཁམས་གང་རིགས་
སུ་ནི་འདོད་དགོས་ཏེ། དེ་མིན་ན་ཁམས་བཅོ་བརྒྱད་ཀྱི་ནང་ནས་ཆོས་ཁམས་ཀྱིས་བསྡུས་པར་འདོད་དགོས་ན་
གཞུང་འདིར་ཁམས་ཀྱིས་བསྡུ་ཚུལ་བཤད་པའི་ཚེ། ཕུང་པོ་ལྔའི་ནང་ནས་རྣམ་པར་རིག་བྱེད་མ་ཡིན་པའི་
གཟུགས་དང་། ཚོར་བ་འདུ་ཤེས། འདུ་བྱེད་གསུམ་ཁམས་བཅོ་བརྒྱད་ཀྱི་ནང་ཚན་ཆོས་ཁམས་ཀྱིས་བསྡུས་
པ་ལས་རྣམ་ཤེས་ཀྱི་ཕུང་པོ་ལ་དེའི་ནང་ཚན་ཆོས་ཁམས་ཀྱིས་བསྡུས་པ་ཞིག་ཡོད་པར་མ་བཤད་པ་མ་ཟད་ཟག་
མེད་ཀྱི་རྣམ་ཤེས་ཡིད་ཀྱི་རྣམ་ཤེས་ཀྱི་ཁམས་སུ་བསྡུས་པ་འགྲེལ་པ་མངོན་པའི་རྒྱན་སོགས་ལས་གསལ་བར་བཤད་
དོ། ། དེས་ན་ཟག་མེད་ཀྱི་རྣམ་ཤེས་དེ་སྤྱིར་རྣམ་ཤེས་ཀྱི་ཁམས་ཡིན་ཀྱང་། ཁམས་དྲུག་གི་ནང་ཚན་གྱི་རྣམ་ཤེས་
ཀྱི་ཁམས་མ་ཡིན་པའི་ཁྱད་པར་ཕྱེ་དགོས་ལ། ཟག་བཅས་ཀྱི་རྣམ་ཤེས་ཡིན་ན་ཁམས་དྲུག་གི་ནང་ཚན་རྣམ་
ཤེས་ཀྱི་ཁམས་ཡིན་པས་ཁྱབ་པ་ན་ཁས་བླངས་ཆོག་པ་འདྲ་སྙམ་ཡང་དཔྱད་དགོས་སོ། ། འདིར་ཁམས་དྲུག་ཅེས་
པ་ནི། ས། ཆུ། མེ། རླུང་། ནམ་མཁའི་ཁམས། རྣམ་ཤེས་ཀྱི་ཁམས་དང་དྲུག་ཏུ་འདོད་ལ།
དེ་དྲུག་པོ་གང་རུང་ལ་ཟག་བཅས་ཀྱིས་ཁྱབ་སྟེ་ལུགས་འདིར་ནམ་མཁའི་ཁམས་ཡང་འདུས་བྱས་སུ་འདོད་པའི་
ཕྱིར་རོ། ། འདིར་ཁམས་དྲུག་ཅེས་པ་ནི་གཙོ་བོ་སྲིད་པ་སྐྱེ་བའི་ཁམས་ལ་བྱེད་པར་སྣང་ངོ་། ། །
པ་
ས་མང་
32



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
བསྟན་ཡོད་སོགས་བཤད་པ། །
བསྟན་ཡོད་འདིར་ནི་གཟུགས་གཅིག་པུ། ། ཐོགས་དང་བཅས་པ་གཟུགས་ཅན་བཅུ། ། ཞེས་སོགས་ཀྱི་
སྐབས་སུ། ཁམས་ཀྱི་རྣམ་པའི་རབ་དབྱེ་བཤད་པ་ལ། དང་པོ་བསྟན་ཡོད་ལ་སོགས་པ་ལྔ་ལས། གཟུགས་
ཅན་གྱི་ཁམས་བཅུའི་ནང་ནས་གཟུགས་ཀྱི་ཁམས་གཅིག་པུ་ཆོས་ཅན། བསྟན་ཡོད་ཡིན་ཏེ། མིག་ཤེས་ལ་
བསྟན་དུ་ཡོད་པའི་དབྱིབས་དང་ཁ་དོག་གང་རུང་གི་གཟུགས་ཡིན་པའི་ཕྱིར། དེ་ཆོས་ཅན། བསྟན་ཡོད་
ཐོགས་བཅས་ཀྱང་ཡིན་ཏེ། བསྟན་ཡོད་གང་ཞིག རང་གི་གོ་སར་གཟུགས་ཅན་གཞན་སྐྱེ་བ་ལ་གེགས་བྱེད་
པའི་ཆོས་ཡིན་པའི་ཕྱིར། གཟུགས་ཅན་གྱི་ཁམས་ལྷག་མ་དགུ་པོ་ཆོས་ཅན། བསྟན་མེད་ཐོགས་བཅས་ཡིན་
ཏེ། མིག་ཤེས་ལ་བསྟན་དུ་མེད་པ་གང་ཞིག རང་གི་གོ་སར་གཟུགས་ཅན་གཞན་སྐྱེ་བ་ལ་གེགས་བྱེད་པ་
གོང་མ་དང་མཚུངས་པའི་ཕྱིར། ཁམས་ལྷག་མ་བརྒྱད་ནི་བསྟན་མེད་ཐོགས་མེད་ཡིན་ནོ། ། འོ་ན། རྣམ་
པར་རིག་བྱེད་མ་ཡིན་པའི་གཟུགས་ཀྱང་བསྟན་མེད་ཐོགས་མེད་ཡིན་ནམ་ཞེ་ན་ཡིན་ཏེ། རྡུལ་ཕྲན་བསགས་
པའིགཟུགས་མ་ཡིན་པའི་ཕྱིར། སྤྱིར་ཐོགས་ཚུལ་ལ། སྒྲིབ་ཐོགས། ཡུལ་ཐོགས། དམིགས་ཐོགས་
གསུམ་ལས། གཟུགས་སོགས་དོན་ལྔ་པོ་ཆོས་ཅན། སྒྲིབ་པ་ལ་ཐོགས་པ་ཡིན་ཏེ། དེ་དག་གཅིག་གི་གོ་
སར་གཅིག་འབྱུང་བ་ལ་ཕན་ཚུན་སྒྲིབ་སྟེ་གེགས་བྱེད་པའི་ཕྱིར། མིག་སོགས་དབང་པོ་ལྔ་ཆོས་ཅན། ཡུལ་ལ་
ཐོགས་པ་ཡིན་ཏེ། རང་རང་གི་ཡུལ་ལ་འཇུག་པ་ལས་ཡུལ་གཞན་ལ་འཇུག་མི་ནུས་པའི་ཕྱིར། སེམས་དང་
སེམས་བྱུང་རྣམས་ཆོས་ཅན། དམིགས་པ་ལ་ཐོགས་པ་ཡིན་ཏེ། རང་རང་གི་ཡུལ་ལ་དམིགས་ནས་འཛིན་པ་
ལས་གཞན་ལ་དམིགས་ནས་འཛིན་མི་ནུས་པའི་ཕྱིར། སྒྲིབ་ཐོགས་དང་ཡུལ་ཐོགས་ལ་མུ་བཞི་སྟེ། སྒྲིབ་
ཐོགས་ཡིན་ལ་ཡུལ་ཐོགས་མ་ཡིན་པ། གཟུགས་སོགས་དོན་ལྔ་དང་། སྒྲིབ་ཐོགས་ཡུལ་ཐོགས་གཉིས་ཀ་ཡིན་
པ། མིག་སོགས་དབང་པོ་ལྔ་དང་། ཡུལ་ཐོགས་ཡིན་ལ་སྒྲིབ་ཐོགས་མ་ཡིན་པ། སེམས་དང་སེམས་བྱུང་
རྣམས་དང་། གཉིས་ཀ་མ་ཡིན་པ་ནི། སེམས་བྱུང་ལས་གཞན་པའི་ཆོས་ཁམས་རྣམས་སོ། ། ཡུལ་ཐོགས་
དང་དམིགས་ཐོགས་ཀྱི་ཁྱད་པར་ལ། མིག་སོགས་དབང་པོ་ལྔ་ནི་ཡུལ་ཐོགས་ཡིན་ཀྱང་དམིགས་ཐོགས་མ་ཡིན་
ཏེ། དེ་དག་རང་རང་གི་ཡུལ་ལ་འཇུག་ཀྱང་ཡུལ་དེ་དང་དེར་དམིགས་ནས་མི་འཛིན་པའི་ཕྱིར། སེམས་དང་



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
སེམས་བྱུང་རྣམས་ཡུལ་ཐོགས་དང་། དམིགས་ཐོགས་གཉིས་ཀ་ཡིན་ཏེ། རང་རང་གི་ཡུལ་ལ་འཇུག་པ་མ་
ཟད་དེ་དང་དེར་དམིགས་ནས་འཛིན་པའི་ཕྱིར། གཞན་ཡང་གདགས་པ་ལས། མིག་ལ་ཆུ་དང་སྐམ་ལ་
ཐོགས་མི་ཐོགས་ཀྱི་མུ་བཞི་དང་། མཚན་མོ་དང་ཉིན་པར་ཐོགས་མི་ཐོགས་ཀྱི་མུ་བཞི་གསུངས་པ་སོགས་ཀྱི་
མཚན་གཞི་ནི་འཇོག་སླ་བ་མ་ཟད་གཞན་དག་ཏུ་གསལ་བར་བཀོད་སྣང་བས་མ་བྲིས་སོ། ། ཐོགས་ཚུལ་དེ་དག་
ལས་སྐབས་འདིར་ཐོགས་བཅས་ཡིན་མིན་ནི་སྒྲིབ་ཐོགས་ཡིན་མིན་ལ་བྱེད་པ་ལས། ཡུལ་ཐོགས་དང་དམིགས་
ཐོགས་སོགས་ལ་རྩི་བ་མ་ཡིན་ནོ། ། ཁོ་ན་རེ། སྒྲ་ཆོས་ཅན། བསྟན་ཡོད་ཡིན་པར་ཐལ། དབང་པོ་ལྔ་པོ་
གང་རུང་ལ་བསྟན་དུ་ཡོད་པའི་ཕྱིར་ཏེ། ཆོས་ཀྱི་སྒྲ་རྣ་བའི་དབང་པོ་ལ་བསྟན་དུ་ཡོད་པའི་ཕྱིར་ཟེར་ན་མ་ཁྱབ།
འོ་ན། གསུང་རབ་ཀྱི་དོན་ཆོས་ཅན། བསྟན་ཡོད་ཡིན་པར་ཐལ། གདུལ་བྱ་ལ་བསྟན་དུ་ཡོད་པའི་ཕྱིར།
ཁྱབ་པ་འགྲིག་གོ།
ལུང་མ་བསྟན་བརྒྱད། ཞེས་སོགས་ཀྱི་སྐབས་སུ། ཁམས་བཅོ་བརྒྱད་ཀྱི་ནང་ནས་མཐའ་གཅིག་ཏུ་
ལུང་མ་བསྟན་བརྒྱད་ཡོད་དེ། གཟུགས་སྒྲ་གཉིས་མ་གཏོགས་པའི་གཟུགས་ཅན་གྱི་ཁམས་ལྷག་མ་བརྒྱད་པོ་དེ་
ཡིན་པའི་ཕྱིར། གཟུགས་སྒྲ་གཉིས་དང་། སེམས་ཁམས་བདུན། ཆོས་ཁམས་དང་བཅས་པ་རྣམས་ཆོས་
ཅན། མཐའ་གཅིག་ཏུ་ལུང་མ་བསྟན་མ་ཡིན་ཏེ། དེ་དག་ལ་དགེ་མི་དགེ་ལུང་མ་བསྟན་གསུམ་གའི་ཆ་ཡོད་
པའི་ཕྱིར། དེ་ལ་ཁོ་ན་རེ། ལུང་མ་བསྟན་གྱི་ངོ་བོར་གྱུར་པའི་རྣམ་པར་རིག་བྱེད་ཀྱི་གཟུགས་ཆོས་ཅན།།
མཐའ་གཅིག་ཏུ་ལུང་མ་བསྟན་ཡིན་པར་ཐལ། ལུང་མ་བསྟན་གང་ཞིག དེ་ལ་དགེ་མི་དགེའི་ཆ་མེད་པའི་
ཕྱིར། འདོད་ན། ཁམས་བཅོ་བརྒྱད་ཀྱི་ནང་ནས་མཐའ་གཅིག་ཏུ་ལུང་མ་བསྟན་ཡིན་པ་བརྒྱད་ལས་ལྷག་
ཡོད་པར་ཐལ། དེ་འདྲའི་རིག་བྱེད་ཀྱི་གཟུགས་དེ་མཐའ་གཅིག་ཏུ་ལུང་མ་བསྟན་གང་ཞིག ཁམས་བཅོ་
བརྒྱད་པོ་གང་རུང་ཡིན་པའི་ཕྱིར་ན་མ་ཁྱབ། འོ་ན། ཁོ་རང་ལ། ཁམས་བཅོ་བརྒྱད་ཀྱི་ནང་ནས་མཐའ་
གཅིག་ཏུ་ལུང་མ་བསྟན་ཡིན་པ་བཅོ་བརྒྱད་ཡོད་པར་ཐལ། ཁམས་བཅོ་བརྒྱད་པོ་རེ་རེ་ལ་མཐའ་གཅིག་ཏུ་
ལུང་མ་བསྟན་ཡིན་པ་རེ་རེ་ཡོད་པའི་ཕྱིར། འདོད་ན་མི་འཐད་དེ། ཁམས་བཅོ་བརྒྱད་ཀྱི་ནང་ནས་མཐའ་
གཅིག་ཏུ་ལུང་མ་བསྟན་ཡིན་པ་བརྒྱད་ལས་མེད་པའི་ཕྱིར་ཏེ། རྩ་བར། ལུང་མ་བསྟན་བརྒྱད་དེ་དག་ཉིད།
གཟུགས་སྒྲ་མ་གཏོགས་ཞེས་གསུངས་པའི་ཕྱིར།
34



ར་བ་
ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
འདོད་ཁམས་གཏོགས་པ་ཐམས་ཅད་དོ། ། ཞེས་སོགས་ཀྱི་སྐབས་སུ། ཁམས་བཅོ་བརྒྱད་པོ་དེ་ལས།
འདོད་ཁམས་སུ་གཏོགས་པའམ། འདོད་ཁམས་ཀྱི་སས་བསྡུས་པ་ནི་བཅོ་བརྒྱད་པོ་ཐམས་ཅད་ཡོད་དོ། །
གཟུགས་ཁམས་ཀྱི་སས་བསྡུས་པ་ནི་བཅུ་བཞི་ལས་མེད་དེ། དྲི་རོ་དང་། སྣ་ལྕེའི་རྣམ་ཤེས་ཀྱི་ཁམས་བཞི་
མེད་པའི་ཕྱིར། གཟུགས་མེད་ཁམས་ཀྱི་སས་བསྡུས་པ་གསུམ་ལས་མེད་དེ། ཡིད་དང་ཡིད་ཀྱི་རྣམ་པར་ཤེས་
པའི་ཁམས་དང་། ཆོས་ཁམས་གསུམ་ལས་མེད་པའི་ཕྱིར། གཟུགས་ཁམས་ན་སྣ་ལྕེའི་དབང་པོ་ཡོད་ཀྱང་དེ་
དག་རྣམ་ཤེས་ཀྱི་རྟེན་མི་བྱེད་པས་ལུས་མཛེས་པར་བྱེད་པ་ཙམ་ཡིན་ནོ། །
དེ་གསུམ་ཟག་བཅས་ཟག་པ་མེད། ། ཞེས་སོགས་ཀྱི་སྐབས་སུ། ཡིད་དང་ཆོས་དང་། ཡིད་ཀྱི་རྣམ་
ཤེས་ཀྱི་ཁམས་གསུམ་ལ་ནི་ཟག་བཅས་ཟག་མེད་གཉིས་ཀའི་ཆ་ཡོད་དེ། ལམ་བདེན་གྱི་ངོ་བོར་གྱུར་པའི་དེ་
གསུམ་དང་། ཆོས་ཁམས་འདུས་མ་བྱས་ནི་ཟག་མེད་ཡིན་ལ། གཞན་རྣམས་ཟག་བཅས་ཡིན་པའི་ཕྱིར།
ལྷག་མ་གཟུགས་ཅན་གྱི་ཁམས་བཅུ་དང་། དབང་པོའི་རྣམ་པར་ཤེས་པ་ལྔ་ནི་མཐའ་གཅིག་ཏུ་ཟག་བཅས་
ཡིན་ཏེ་སྒོམ་སྤང་ཡིན་པའི་ཕྱིར། གོང་དུ་བསྟན་ཡོད་ལ་སོགས་པ་ལྔ་ཞེས་བཤད་པ་ནི། བསྟན་ཡོད་བསྟན་
མེད་ཀྱི་ཁྱད་པར། ཐོགས་བཅས་ཐོགས་མེད་ཀྱི་ཁྱད་པར། དགེ་མི་དགེ་ལུང་མ་བསྟན་གསུམ་གྱི་ཁྱད་པར།
ཁམས་གསུམ་དུ་གཏོགས་ཚུལ་གྱི་ཁྱད་པར། ཟག་བཅས་ཟག་མེད་ཀྱི་ཁྱད་པར་དང་ལྔའོ། །
རྟོག་དང་དཔྱོད་དང་བཅས་པ་ནི། ། ཞེས་སོགས་ཀྱི་སྐབས་སུ། ཁམས་བཅོ་བརྒྱད་ཀྱི་ནང་ནས་མཐའ་
གཅིག་ཏུ་རྟོག་དཔྱོད་དང་བཅས་པ་ནི། མིག་ལ་སོགས་པའི་དབང་པོའི་རྣམ་པར་ཤེས་པའི་ཁམས་ལྔའོ། །
ཡིད་དང་། ཆོས་དང༌། ཡིད་ཀྱི་རྣམ་ཤེས་ཀྱི་ཁམས་གསུམ་ལ་ནི། རྟོག་བཅས་དཔྱོད་བཅས་དང་།
རྟོག་མེད་དཔྱོད་ཙམ་དང་། རྟོག་མེད་དཔྱོད་མེད་གསུམ་གའི་ཆ་ཡོད་དེ། འདོད་སེམས་དང་། བསམ་
གཏན་དང་པོའི་དངོས་གཞི་ཙམ་པོ་བའི་ངོ་བོར་གྱུར་པའི་ཡིད་དང་། ཡིད་ཀྱི་རྣམ་ཤེས་ཀྱི་ཁམས་དང་། དེ་
དག་གི་འཁོར་དུ་གྱུར་པའི་ཆོས་ཁམས་སེམས་བྱུང་རྟོག་དཔྱོད་གཉིས་ལས་གཞན་པ་རྣམས་ནི་རྟོག་བཅས་དཔྱོད་
བཅས་ཡིན་ཏེ། རང་གྲོགས་སུ་རྟོག་དཔྱོད་ངེས་པར་ཡོད་པའི་ཕྱིར། བསམ་གཏན་དང་པོའི་དངོས་གཞི་
ཁྱད་པར་ཅན་གྱི་ངོ་བོར་གྱུར་པའི་དཔྱོད་པ་ལས་གཞན་པའི་སེམས་སེམས་བྱུང་རྣམས་དང་། འདོད་སེམས་ཀྱི་
འཁོར་དུ་གྱུར་བའི་རྟོག་པ་དང་། བསམ་གཏན་དང་པོའི་དངོས་གཞི་ཙམ་པོ་བའི་ངོ་བོར་གྱུར་པའི་རྟོག་པ་



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
རྣམས་ནི་རྟོག་མེད་དཔྱོད་ཙམ་ཡིན་ཏེ། དངོས་གཞི་ཁྱད་པར་ཅན་རྟོག་པ་མེད་ཅིང་དཔྱོད་པ་ཡོད་ལ། རྟོག་
པ་ཕྱི་མ་གཉིས་ལ་གྲོགས་སུ་རྟོག་པ་གཉིས་པ་མེད་ཅིང་དཔྱོད་པ་ངེས་པར་ཡོད་པའི་ཕྱིར་རོ། ། །
བསམ་གཏན་གཉིས་པ་ཡན་ཆད་ཀྱི་སེམས་སེམས་བྱུང་རྣམས་དང་། བསམ་གཏན་དང་པོའི་དངོས་
གཞི་ཁྱད་པར་ཅན་གྱི་དཔྱོད་པ་དང་། ཆོས་ཁམས་ཀྱི་ནང་ཚན་སེམས་བྱུང་ལས་གཞན་པའི་ཆོས་ཐམས་ཅད་
ནི་རྟོག་མེད་དཔྱོད་མེད་ཡིན་ཏེ། བསམ་གཏན་གཉིས་པ་ཡན་ཆད་རྟོག་དཔྱོད་སྤངས་པའི་ས་ཡིན་པའི་ཕྱིར་
དང༌། དཔྱོད་པ་ལ་དཔྱོད་པ་གཉིས་པ་མེད་པའི་ཕྱིར་དང་། མཚུངས་ལྡན་མ་ཡིན་པ་རྣམས་ནི་རྟོག་དཔྱོད་
གཉིས་ཀ་དང་མི་ལྡན་པའི་ཕྱིར་རོ། ། འོ་ན། མདོ་ལས། དབང་པོའི་རྣམ་པར་ཤེས་པ་རྣམས་རྟོག་མེད་དུ་
གསུངས་པ་དང་འགལ་ལོ། ། ཞེ་ན། མི་འགལ་ཏེ། དབང་ཤེས་རྟོག་མེད་དུ་གསུངས་པ་ནི། ངེས་རྟོག་
དང་རྗེས་དྲན་གྱི་རྟོག་པ་དང་བྲལ་བས་རྟོག་མེད་དུ་གསུངས་པ་ཡིན་ལ། འདིར་ནི་ངོ་བོ་ཉིད་ཀྱི་རྟོག་པ་དང་
བཅས་པ་ལ་བྱེད་པའི་ཕྱིར་རོ། ། འདི་ལ་ཁས་ལེན་འཛིན་མཚམས་དཀའ་ཙམ་ཡོངས་རིག་(རིགས་)འདུག་པ་
འོག་མ་རྣམས་སུ་འགོད་དོ། །
A
དམིགས་བཅས་ལ་སོགས་པའི་རབ་དབྱེ། །
དམིགས་བཅས་སེམས་ཀྱི་ཁམས་བདུན་ནོ། ། ཞེས་སོགས་ཀྱིས་སྐབས། ཁམས་བཅོ་བརྒྱད་ཀྱི་ནང་ནས་
མཐའ་གཅིག་ཏུ་དམིགས་བཅས་ཡིན་པ་ནི། སེམས་ཁམས་བདུན་དང་། ཆོས་ཁམས་ཀྱི་ཕྱེད་སེམས་བྱུང་
དང་བཅས་པ་ཡིན་ལ། ཁམས་ལྷག་མ་ཕྱེད་དང་བཅུ་གཅིག་ནི་དམིགས་པ་མེད་པ་ཡིན་ནོ། ། །
མ་ཟིན་དགུ། ཞེས་སོགས་ཀྱི་སྐབས་སུ། ཁམས་བཅོ་བརྒྱད་ཀྱི་ནང་ནས་མཐའ་གཅིག་ཏུ་སེམས་ཀྱིས་
མ་ཟིན་པ་ནི་དགུ་ཡོད་དེ། སེམས་ཁམས་བདུན་དང་ཆོས་ཁམས་ཀྱི་ཕྱེད་སེམས་བྱུང་དང་། སྒྲ་དང་བཅས་
པའི་དགུ་པོ་དེ་ཡིན་པའི་ཕྱིར། ལྷག་མ་དབང་པོ་ལྔ་དང་། གཟུགས། དྲི། རོ། རེག་བྱ་དང་བཅས་
པ་དགུ་ལ་ནི་ཟིན་མ་ཟིན་གཉིས་ཀའི་ཆ་ཡོད་དེ། དབང་པོ་ལྔ་འདས་པ་དང་མ་འོངས་པ་ནི་མ་ཟིན་པ་དང་།
ད་ལྟར་བ་རྣམས་ནི་ཟིན་པ་ཡིན་ལ། གཟུགས་སོགས་བཞི་ཡང་ད་ལྟར་བ་དབང་པོའི་ཚོགས་པ་ན་ཡོད་པ་
རྣམས་ནི་ཟིན་པ་དང༌། རྒྱུད་ཀྱིས་མ་བསྡུས་པ་རྣམས་ནི་མ་ཟིན་པ་ཡིན་པའི་ཕྱིར། འདིར་ཟིན་མ་ཟིན་གྱི་
36



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
དོན་ནི་དབང་པོ་ལ་ཕན་གནོད་བྱས་པས་ཚོར་བ་བདེ་སྡུག་སྐྱེ་ནུས་མི་ནུས་ལ་བྱེད་པ་ཡིན་ལ། དེའི་ཕྱིར་སྐུ་དང་
བ་སྤུ་སེན་མོ་སོགས་ཀྱང་རྩ་བ་རྣམས་ཟིན་པ་ལས་ཆ་ཤས་གཞན་རྣམས་མ་ཟིན་པའོ། །
ལྷག་མ་གཟུགས་ཅན་དགུ་པོ་ནི། ། ཞེས་སོགས་ཀྱི་སྐབས་སུ། ཁམས་བཅོ་བརྒྱད་ཀྱི་ནང་ནས་རེག་བྱའི་
ཁམས་ལ་ནི་འབྱུང་བ་དང་འབྱུང་འགྱུར་གཉིས་ཀའི་ཆ་ཡོད་དེ། ས་སོགས་བཞི་ནི་འབྱུང་བ་དང་། འཇམ་
རྩུབ་ལ་སོགས་པ་བདུན་ནི་འབྱུང་གྱུར་ཡིན་པའི་ཕྱིར། ལྷག་མ་མིག་སོགས་གཟུགས་ཅན་དགུ་དང་། ཆོས་
ཁམས་ཀྱི་བྱེ་བྲག་རྣམ་པར་རིག་བྱེད་མ་ཡིན་པའི་གཟུགས་ནི་འབྱུང་གྱུར་ཁོ་ན། སེམས་ཁམས་བདུན་དང་།
རིག་བྱེད་མ་ཡིན་པ་ལས་གཞན་པའི་ཆོས་ཁམས་རྣམས་ནི་འབྱུང་བ་དང་འབྱུང་འགྱུར་གཉིས་ཀ་མིན་ནོ། །
གཟུགས་ཅན་བཅུ་ནི་བསགས་པའོ། ། གཅོད་བྱེད་གཅད་པར་བྱ་བ་ཉིད། ། ཞེས་སོགས་ཀྱི་སྐབས་སུ།
ཁམས་བཅོ་བརྒྱད་ཀྱི་ནང་ནས་མིག་སོགས་གཟུགས་ཅན་གྱི་ཁམས་བཅུ་ནི་མཐའ་གཅིག་ཏུ་བསགས་པ་ཡིན་ཏེ།
རྡུལ་ཕྲན་འདུས་པ་ཡིན་པའི་ཕྱིར། ལྷག་མ་བརྒྱད་ནི་བསགས་པ་མ་ཡིན་ནོ། ། ཡང་། གཅད་བྱ་གཅོད་བྱེད་
དང༌། བསྲེག་བྱ་སྲེག་བྱེད་ཅེས་པའི་བྱ་བྱེད་འཇུག་ཡུལ་ཀྱང་གཟུགས་དྲི་རོ་རེག་བྱ་ཞེས་པའི་ཁམས་བཞི་པོ་
ཉིད་དོ། །
རྣམ་པར་སྨིན་ལས་བྱུང་བ་དང་། ། ཞེས་སོགས་ཀྱི་སྐབས་སུ། ཁམས་བཅོ་བརྒྱད་ཀྱི་ནང་ནས་མིག་
སོགས་ནང་གི་ཁམས་ལྔ་ལ་ནི་རྣམ་སྨིན་དང་། རྒྱས་བྱུང་གཉིས་ཀ་ཡོད་དེ། དེ་དག་ལ་མི་དགེ་བ་དང་དགེ་བ་
ཟག་བཅས་གང་རུང་གི་རྣམ་སྨིན་དང་། རྒྱས་པའི་རྒྱུ་ལས་བྱུང་བ་ཡོད་པའི་ཕྱིར། དེ་རྣམས་རྒྱུ་མཐུན་ལས་
བྱུང་བ་ཡང་ཡིན་ཏེ། ཟག་མེད་སྐད་ཅིག་དང་པོ་མ་ཡིན་པའི་སྐྱེ་བའི་ཆོས་ཅན་གྱི་འདུས་བྱས་ཡིན་པའི་ཕྱིར། །
དེ་བཞིན་དུ་གཟུགས་དྲི་རོ་རེག་བྱ་བཞི་ལ་ཡང་བྱུང་བ་གསུམ་ག་ཡོད་དེ། དེ་དག་དབང་པོའི་ཚོགས་པ་ན་ཡོད་
པ་རྣམས་ལ་དེ་གསུམ་ག་དང་། ཕྱི་རོལ་དུ་ཡོད་པ་རྣམས་ལ་རྒྱུ་མཐུན་ལས་བྱུང་བ་ཡོད་པའི་ཕྱིར། སྒྲ་ལ་ནི་
རྒྱས་བྱུང་དང་། རྒྱུ་མཐུན་ལས་བྱུང་བ་མ་གཏོགས་རྣམ་སྨིན་ལས་བྱུང་བ་མེད་དེ། སྒྲ་ལ་རྣམ་སྨིན་མེད་པའི་
ཕྱིར། སེམས་ཁམས་བདུན་དང་། ཆོས་ཁམས་དང་བརྒྱད་ལ་ནི་རྣམ་སྨིན་ལས་བྱུང་བ་དང་། རྒྱུ་མཐུན་
ལས་བྱུང་བ་ཡོད་ཀྱང་། རྒྱས་བྱུང་ནི་མེད་དེ། དེ་དག་ལ་གཟུགས་ཅན་རྒྱས་པ་མེད་པའི་ཕྱིར། འདིར་
རྣམ་སྨིན་ལས་བྱུང་བ་ཞེས་པ་ནི། རྣམ་སྨིན་གྱི་རྒྱུ་ལས་བྱུང་བ་ཞེས་པའི་བར་གྱི་ཚིག་མི་མངོན་པར་བསྡུས་པ་
37



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ལས། དོན་རྣམ་སྨིན་ཉིད་ལ་བྱེད་པ་ཡིན་གྱི། རྣམ་སྨིན་རྒྱུར་བྱས་ནས། དེ་ལས་བྱུང་བ་ཞེས་རྣམ་སྨིན་
ལས་གཞན་དུ་ངོས་འཛིན་པ་ནི་མ་ཡིན་ནོ། ། དེ་ལ་ཁོ་ན་རེ། རྣམ་སྨིན་ཆོས་ཅན། རྣམ་སྨིན་ལས་བྱུང་བ་
ཡིན་པར་ཐལ། རྣམ་སྨིན་གྱི་རྒྱུ་ལས་བྱུང་བ་ཡིན་པའི་ཕྱིར། ཟེར་ན་ཚིག་སྐྱོན་བཅད་པའི་དབང་དུ་བྱས་ན་
མ་ཁྱབ་ཟེར་དགོས་ཀྱང་། གཞུང་གི་སྤམ་བཤད་ལྟར་ན་འདོད་ལན་བཏབ་པར་བྱ་ཞིང་། དེ་ལ་ཁོ་ན་རེ།
རྣམ་སྨིན་ཆོས་ཅན། རང་ཉིད་རང་ཉིད་ལས་བྱུང་བར་ཐལ། འདོད་པའི་ཕྱིར་ཟེར་ན་མ་ཁྱབ་ཏེ། རྣམ་
སྨིན་ལས་བྱུང་བ་ཞེས་པའི་བསམ་དོན་གོང་དུ་བཤད་པ་ལྟར་རྣམ་སྨིན་གྱི་རྒྱུ་ལས་བྱུང་བ་ལ་བསམ་པ་ལས།
རང་ཉིད་རང་ཉིད་ལས་བྱུང་བ་ལ་བསམ་པ་མ་ཡིན་པའི་ཕྱིར། འོ་ན། ཁོ་རང་ལ། རྣམ་སྨིན་ཆོས་ཅན།
རྣམ་སྨིན་ལས་སྐྱེས་པ་ཡིན་པར་ཐལ། རྣམ་སྨིན་གྱི་འབྲས་བུ་ཡིན་པའི་ཕྱིར། འདོད་ན། རང་ཉིད་རང་
ཉིད་ལས་སྐྱེས་པར་ཐལ། རྒྱུ་མཚན་མཚུངས་པའི་ཕྱིར་རོ། ། ཡང་། དབང་པོ་ལྔ་འདས་པ་དང་མ་འོངས་པ་
ལ་བྱུང་བ་གསུམ་ག་ཡོད་དམ། ཞེ་ན། འདས་པ་དང་མ་འོངས་པ་སྐྱེ་བའི་ཆོས་ཅན་ལ་གསུམ་ག་ཡོད་པར་
འདོད་ཀྱང་འགལ་བ་མེད་ཅིང་། མ་འོངས་མི་སྐྱེ་བའི་ཆོས་ཅན་ལ་ནི་རྒྱས་བྱུང་འཇོག་མི་ཤེས་ཏེ། དེ་རྒྱས་
པའི་རྒྱུ་དག་གིས་རྒྱས་པར་བྱེད་མི་ནུས་པའི་ཕྱིར་ཏེ། མི་སྐྱེ་བའི་ཆོས་ཅན་དེ་རྒྱས་པ་དང་འཕེལ་བ་མི་སྲིད་པའི་
ཕྱིར། །
ཡང་སེམས་དང་སེམས་བྱུང་ལ་རྒྱས་བྱུང་མེད་པར་འདོད་པ་ལ་ཁོ་ན་རེ། དེ་དག་ལ་རྒྱས་བྱུང་ཡོད་པར་
ཐལ། དད་པ་དང་ཤེས་རབ་སོགས་དགེ་བའི་སེམས་བྱུང་དང་། ཁོང་ཁྲོ་དང་འདོད་ཆགས་སོགས་མི་དགེ་
བའི་སེམས་བྱུང་རྣམས་ལ་རྒྱས་བྱུང་ཡོད་པའི་ཕྱིར་ཏེ། དེ་དག་རྒྱས་པའི་རྒྱུ་དག་གིས་རྒྱས་པར་བྱེད་པ་ཡོད་
པའི་ཕྱིར་ཏེ། དེ་དག་འཕེལ་བ་དང་རྒྱས་པར་བྱེད་པའི་རྒྱུ་ཡོད་པའི་ཕྱིར་ཟེར་ན་མ་ཁྱབ་སྟེ། འདིའི་དངོས་
བསྟན་གྱི་རྒྱས་པའི་རྒྱུ་ནི་ཟས་དང་། སྐུ་མཉེ་དྲིལ་ཕྱིས་སོགས་དང་། གཉིད་དང་། ཏིང་ངེ་འཛིན་བཞི་པོ་
ཁོ་ན་ལས་མ་བཤད་ལ། དེའི་ཕྱིར་རྒྱས་བྱུང་ཡིན་མིན་ཀྱང་དབང་པོ་དང་དབང་རྟེན་གྱིས་བསྡུས་པའི་གཟུགས་
ཅན་གྱི་ཁམས་རྒྱས་པ་ཡིན་མིན་ལ་བྱེད་པ་ལས། སྤྱིར་རྒྱས་པ་ཡོད་མེད་ཙམ་ལ་མི་བྱེད་པའི་ཕྱིར།
གབs



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
རྫས་དང་ལྡན་པ་ལ་སོགས་པའི་རབ་དབྱེ།
རྫས་དང་ལྡན་གཅིག་མཐའ་མ་གསུམ། ། སྐད་ཅིག་མ་སྟེ་ཞེས་པའི་སྐབས་སུ། ཁམས་བཅོ་བརྒྱད་ཀྱི་
ནང་ནས་མཐའ་གཅིག་ཏུ་རྟག་ཅིང་བརྟན་པའི་རྫས་སུ་གྲུབ་པ་ནི་ཆོས་ཁམས་ཀྱི་བྱེ་བྲག་འདུས་མ་བྱས་གཅིག་
པུའོ། ཡང་ཁམས་བཅོ་བརྒྱད་ཀྱི་ནང་ནས་ཡིད་དང་། ཆོས་དང་། ཡིད་ཀྱི་རྣམ་ཤེས་ཀྱི་ཁམས་གསུམ་ལ་
ནི་རྒྱུ་མཐུན་ལས་མ་བྱུང་བའི་སྐད་ཅིག་མ་ཡང་ཡོད་དེ། སྡུག་བསྔལ་ཆོས་བཟོད་སྐད་ཅིག་དང་པོའི་ཚོགས་པ་
ན་ཡོད་པའི་ཡིད་དང་། ཆོས་དང་། རྣམ་ཤེས་ཀྱི་ཁམས་གསུམ་པོ་དེ་རྒྱུ་མཐུན་ལས་མ་བྱུང་བའི་ཕྱིར་ཏེ།
སྦྱོར་ལམ་ཆོས་མཆོག་མན་ཆད་ཟག་བཅས་ཡིན་པས་ཟག་མེད་ཀྱི་རིགས་འདྲ་སྔ་མ་སྔོན་དུ་མ་སོང་བའི་ཕྱིར།
ཟག་མེད་སྐད་ཅིག་གཉིས་པ་ཡན་ཆད་ནི་རྒྱུ་མཐུན་ལས་བྱུང་སྟེ། རིགས་འདྲ་སྔ་མ་སྔོན་དུ་སོང་བའི་ཕྱིར། །
རྣམ་ཤེས་ཁམས་དག་སོ་སོ་དང་། ཞེས་སོགས་ཀྱིས་སྐབས་སུ། མིག་གི་ཁམས་དང་། མིག་གི་རྣམ་
ཤེས་གཉིས་ལྷན་ཅིག་གསར་དུ་ཐོབ་མ་ཐོབ་ལ་མུ་བཞི་སྟེ། མིག་དབང་གསར་དུ་ཐོབ་ལ། མིག་གི་རྣམ་ཤེས་
གསར་དུ་མ་ཐོབ་པ་ནི། འདོད་པར་སྐྱེ་བ་བླངས་ནས་རིམ་གྱིས་མིག་དབང་ཐོབ་མ་ཐག་པ་དང་། གཟུགས་
མེད་ནས་ཤི་འཕོས་ནས་བསམ་གཏན་གཉིས་པ་ཡན་ཆད་དུ་སྐྱེས་མ་ཐག་པ་རྣམས་ཡིན་ཏེ་དང་པོ་ནི། མིག་
ཤེས་དགེ་བ་དང་ཉོན་མོངས་ཅན་གྱི་ཐོབ་པ་དུས་གསུམ་དུ་འབྱུང་བས་ན་མིག་ཤེས་སྔར་ནས་ཐོབ་ཟིན་ཅིང་།
མིག་དབང་ནི་སྐབས་དེར་གསར་དུ་ཐོབ་པ་ཡིན་པའི་ཕྱིར་དང་། གཉིས་པ་ནི། བསམ་གཏན་གཉིས་པ་ཡན་
ཆད་རང་ས་ན་མིག་ཤེས་མེད་པས་སྐབས་དེར་མིག་ཤེས་མ་ཐོབ་ལ། མིག་དབང་ནི་གསར་དུ་ཐོབ་པའི་ཕྱིར་
རོ། ། མིག་ཤེས་གསར་དུ་ཐོབ་ལ། མིག་དབང་གསར་དུ་མ་ཐོབ་པ་ནི་བསམ་གཏན་གཉིས་པ་དང་། གསུམ་
པ་དང་། བཞི་པའི་གང་ཟག་རྣམས་ཀྱིས་བསམ་གཏན་དང་པོའི་མིག་ཤེས་གསར་དུ་མངོན་དུ་བྱས་ནས་
གཟུགས་ལ་བལྟ་བ་དང་། བསམ་གཏན་དེ་གསུམ་ནས་ཤི་འཕོས་ནས་འདོད་པ་དང་བསམ་གཏན་དང་པོའི་
བར་སྲིད་དུ་ཉིང་མཚམས་སྦྱོར་མ་ཐག་པ་རྣམས་ཏེ། དང་པོ་ནི། གཟུགས་ཁམས་པ་རྣམས་དབང་པོ་ཚང་བ་
ཡིན་པས་མིག་དབང་དང་སྔར་ནས་ལྡན་ལ། མིག་ཤེས་གསར་དུ་ཐོབ་པའི་ཕྱིར་དང་། ཕྱི་མ་ནི། མིག་
ཤེས་དགེ་བ་དང་ཉོན་མོངས་ཅན་གསར་དུ་ཐོབ་ལ། མིག་དབང་ནི་བར་མ་ཆད་པའི་ཚུལ་དུ་ལྡན་པས་གསར་
39



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དུ་ཐོབ་པར་མ་བཞག་གོ། མིག་དབང་མིག་ཤེས་གཉིས་ཀ་ལྷན་ཅིག་གསར་དུ་ཐོབ་པ་ནི། གཟུགས་མེད་ནས་
ཤི་འཕོས་ནས་འདོད་པ་དང་། བསམ་གཏན་དང་པོའི་བར་སྲིད་དུ་ཉིང་མཚམས་སྦྱར་མ་ཐག་པ་རྣམས་ཏེ།
བར་སྲིད་པ་དབང་པོ་ཀུན་ཚང་ཡིན་པའི་ཕྱིར་དང་། མིག་ཤེས་དགེ་བ་དང་ཉོན་མོངས་ཅན་འདས་མ་འོངས་
ཀྱང་གསར་དུ་ཐོབ་པའི་ཕྱིར་རོ། ། མིག་དང་མིག་ཤེས་གཉིས་ཀ་གསར་དུ་མ་ཐོབ་པ་ནི། གཟུགས་མེད་དུ་སྐྱེ་བ་
བླངས་པ་རྣམས་སོ། ། གོང་གི་མུ་བཞི་པ་འདིའི་མཚན་གཞི་འཇོག་པའི་ཚེ། སྐྱེས་མ་ཐག་པ་དང་། གསར་དུ་
ཞེས་སོགས་ཀྱི་ཁྱད་པར་སྦྱར་ཏེ་ཚིག་སྐྱོན་བཅད་ནས་འཇོག་དགོས་ཀྱི། གཞུང་གི་སྤམ་བཤད་ལྟར་བཞག་ན་གོ་
དོན་ལ་མི་གནོད་ཀྱང་། ཚིག་ལ་འཁྲིས་ན་འཛིན་མཚམས་མི་བདེ་བ་དུ་མ་ཞིག་འབྱུང་ལ། འདི་ཙམ་དུ་མ་
ཟད་མཛོད་ཀྱི་ཡིག་ཆ་ཕལ་མོ་ཆེར་གོ་བ་གཙོ་བོར་མཛད་ནས་ཚིག་སྐྱོན་མ་བཅད་པ་གོང་འོག་ཐམས་ཅད་དུ་
འབྱུང་བ་རྣམས་དེ་ཁོ་ན་ལྟར་རྩོད་པའི་ཚེ་ཁས་བླངས་ན་ཚིག་གི་གནོད་པ་འབབ་པར་འགྱུར་བ་ལ་བསམས་ནས་
འདིར་ནི་གཞུང་དོན་ཕལ་མོ་ཆེ་ཚིག་སྐྱོན་བཅད་ནས་འགོད་པའི་ལུགས་སུ་བྱས་སོ། ། ཡང་། མིག་དང་མིག་
ཤེས་གཉིས་ལྡན་མི་ལྡན་ལ་ཡང་མུ་བཞི་སྟེ། མིག་དང་ལྡན་ལ་མིག་ཤེས་དང་མི་ལྡན་པ་ནི་བསམ་གཏན་ཕྱི་མ་
གསུམ་དུ་སྐྱེ་བའི་གང་ཟག་མིག་ཤེས་མངོན་དུ་མ་བྱས་པ་རྣམས་དང་། མིག་ཤེས་དང་ལྡན་ལ་མིག་དང་མི་ལྡན་
པ་འདོད་པའི་གང་ཟག་དམུས་ལོང་ལྟ་བུ་དང་། གཉིས་ཀ་དང་ལྡན་པ། འདོད་པའི་གང་ཟག་མིག་ཐོབ་ལ་
མ་ཉམས་པ་སོགས་དང་། གཉིས་ཀ་དང་མི་ལྡན་པ་གཟུགས་མེད་ཀྱི་གང་ཟག་རྣམས་སོ། ཡང་། མིག་
དང་གཟུགས་གཉིས་ལ་གསར་དུ་ཐོབ་མ་ཐོབ་ཀྱི་ཁྱད་པར་ཡང་ཡོད་དེ། མིག་གསར་དུ་ཐོབ་ལ་གཟུགས་གསར་
དུ་མ་ཐོབ་པ་ནི། འདོད་པར་སྐྱེས་ནས་རིམ་གྱིས་མིག་དབང་ཐོབ་མ་ཐག་པ་རྣམས་སོ། ། གཟུགས་གསར་དུ་
ཐོབ་ལ་མིག་གསར་དུ་མ་ཐོབ་པ་ནི་མེད་ལ། གཉིས་ཀ་གསར་དུ་ཐོབ་པ་ནི། གཟུགས་མེད་ནས་ཁམས་འོག་
མའི་བར་སྲིད་དུ་ཉིང་མཚམས་སྦྱར་མ་ཐག་པ་རྣམས་དང་། གཉིས་ཀ་གསར་དུ་མ་ཐོབ་པ་ནི་གཟུགས་མེད་པ་
སོགས་མང་ངོ༌། ། ཡང་མིག་དབང་དང་ལྡན་ན་གཟུགས་དང་ལྡན་པས་ཁྱབ་ཀྱང་། གཟུགས་དང་ལྡན་ན་མིག་
དབང་དང་ལྡན་པས་མ་ཁྱབ་སྟེ། དམུས་ལོང་དང་མངལ་དུ་ཉིང་མཚམས་སྦྱར་མ་ཐག་པ་སོགས་ཡོད་པའི་ཕྱིར་
རོ། མིག་ཤེས་དང་། གཟུགས་གསར་དུ་ཐོབ་མ་ཐོབ་ཀྱི་མུ་བཞི་འཇོག་པ་ནི། གོང་གི་མིག་ཤེས་དང་མིག་
དབང་གི་མུ་བཞི་འཇོག་ཚུལ་གྱིས་ཤེས་སོ། ། དེ་བཞིན་དུ་མིག་དང་མིག་ཤེས་གཉིས་བཏང་བའི་ཚེ་ན་ཡང་དུས་



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
མཉམ་དང་། རིམ་གྱི་བཏང་བ་སོགས་ཀྱི་ཁྱད་པར་ཡོད་པ་ཡང་གོང་གི་ཐོབ་ཚུལ་སོགས་ལ་དཔགས་ན་ཤེས་
པས་རེ་རེ་ནས་མ་སྤྲོས་སོ། །
ནང་གི་བཅུ་གཉིས་གཟུགས་ལ་སོགས། ། མ་གཏོགས་ཞེས་པའི་སྐབས་སུ། ཁམས་བཅོ་བརྒྱད་ཀྱི་ནང་
ནས་མཐའ་གཅིག་ཏུ་ནང་སེམས་ཅན་གྱི་རྒྱུད་ཀྱིས་བསྡུས་པ་ནི་མིག་སོགས་དབང་པོ་ལྔ་དང་། སེམས་ཁམས་
བདུན་ཏེ་བཅུ་གཉིས་པོ་རྣམས་སོ། ། ཁམས་ལྷག་མ་གཟུགས་སོགས་དོན་ལྔ་དང་། ཆོས་ཁམས་དང་བཅས་ལ་
དྲུག་ལ་ནི་ཕྱི་ནང་གཉིས་ཀའི་ཆ་ནས་ཡོད་དེ་ཤེས་སླའོ། ། འོན་ཀྱང་གཞུང་འདིར་ཁམས་ལྷག་མ་དྲུག་ལ་ཕྱིའི་
ཁམས་སུ་བཤད་པ་ནི། གཙོ་ཆེ་བའམ། ཕལ་ཆེ་བའི་དབང་དུ་བྱས་ནས་ཕྱིའི་སྐྱེ་མཆེད་དྲུག་ཅེས་གྲགས་པ་
དང་མཐུན་པར་མཛད་པའོ། ། །
རྟེན་བཅས་དེ་མཚུངས་ལ་དོགས་པ་དཔྱོད་པ། །
ཆོས་ཞེས་བྱ་བ་ནི། རྟེན་པ་དང་བཅས། ཞེས་སོགས་ཀྱིས་སྐབས་སུ། འདིའི་རྩ་བའི་ཚིག་ཟིན་ལ།
ཆོས་ཁམས་ཞེས་རྟེན་བཅས་དང་། ལྷག་མ་རྣམས་ལ་རྟེན་བཅས་དང་དེ་མཚུངས་གཉིས་ཡོད་པ་ཙམ་ཞིག་
གསུངས་ལ། དེ་དང་མཚུངས་པར་རང་འགྲེལ་དང་འགྲེལ་པ་མངོན་པའི་རྒྱན་སོགས་སུ་ཡང་། ཁམས་བཅོ་
བརྒྱུད་ལས་ཆོས་ཀྱི་ཁམས་ཞེས་བྱ་བ་ནི་གཅིག་ཏུ་རྟེན་པ་དང་བཅས་པ་ཞེས་བྱ་བ་ཡིན་ཏེ། དེ་དག་གིས་ཡིད་ཀྱི་
རྣམ་ཤེས་སྐྱེ་བའི་བྱ་བ་བྱེད་པས་ཁྱབ་པའི་ཕྱིར། ཞེས་དང་། ཁམས་ལྷག་མ་བཅུ་བདུན་པོ་དག་ནི་དེ་དང་
མཚུངས་པ་དག་ཀྱང་ཡིན་ནོ། ། ཀྱང་གི་སྒྲས་རྟེན་པ་དང་བཅས་པའང་ཡོད་དོ་ཞེས་བསྡུ་བའི་ཕྱིར་རོ། ། ཞེས་དང་
རྟེན་བཅས་དང་དེ་མཚུངས་ཀྱི་ཁྱད་པར་གང་ཞེ་ན། ཁམས་གང་ཞིག རང་གི་བྱ་བའི་ལས་མི་བྱེད་པ་དེ་
མཚུངས་དང་། བྱེད་པ་དེ་ནི་རྟེན་བཅས་ཡིན་ཏེ། ཞེས་པ་ཙམ་ལས་མ་གསུངས། འགྲེལ་པ་གཞན་དག་
ཕལ་མོ་ཆེར་ཡང་། ཚིག་དོན་དེ་ག་སོར་བཞག་ནས། ཆོས་ཁམས་ཆོས་ཅན། མཐའ་གཅིག་ཏུ་རྟེན་བཅས་
ཡིན་ཏེ། རང་འབྲས་རྣམ་ཤེས་ཀྱི་ཡུལ་དུ་མི་འགྱུར་བ་མི་སྲིད་པའི་ཕྱིར། ཞེས་དང་། ལྷག་མ་རྣམས་ལ་
རྟེན་བཅས་དེ་མཚུངས་གཉིས་སུ་ཡོད་དེ། ཁམས་གང་ཞིག རང་གི་ལས་བྱེད་པ་རྟེན་བཅས་དང་། མི་
བྱེད་པ་དེ་མཚུངས་ཡིན་པའི་ཕྱིར། ཞེས་པ་ཙམ་གསུངས་ཏེ། ཁྱད་པར་ཞིབ་པ་བློ་གྲོས་ཅན་རྣམས་ཀྱིས་



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
རྟོགས་སླ་བར་དགོངས་ནས་འགོད་པར་མ་མཛད་པ་ལ་བརྟེན་ནས། དེང་སང་རྩོད་པའི་ཚེ་ཁས་ལེན་འཛིན་
མཚམས་དང་གོ་དོན་སྟོར་ཏེ་མགོ་བོ་རྨོངས་པར་གྱུར་པ་མཐོང་ལ། དེས་ན་ཞིབ་ཆའི་ཁྱད་པར་མ་ཕྱེ་བར་རྩ་
འགྲེལ་རྣམས་ཀྱི་ཚིག་ཟིན་དེ་ག་ལྟར་ཁས་བླངས་ན་རིགས་པ་ནང་འགལ་བ་དང་། ཁས་བླངས་སྔ་ཕྱི་འགལ་བ་
དང་། ལུང་དོན་སྔ་ཕྱི་འགལ་ བ་ སོགས་ཀྱི་ཁུར་ མང་དུ་འཁྱེར་དགོས་པར་འགྱུར་ཏེ། ཇི་ལྟར་ཞེ་ན།
ཁམས་བཅོ་བརྒྱད་ཀྱི་ནང་ནས་ཆོས་ཁམས་མཐའ་གཅིག་ཏུ་རྟེན་བཅས་ཡིན་ན། འོ་ན་སེམས་བྱུང་རྣམས་ཀྱང་
མཐའ་གཅིག་ཏུ་རྟེན་བཅས་ཡིན་པར་ཐལ། འདོད་པའི་ཕྱིར། འདོད་ན། སེམས་བྱུང་ལ་དེ་མཚུངས་
མེད་པར་ཐལ། དེ་མཐའ་གཅིག་ཏུ་རྟེན་བཅས་ཡིན་པའི་ཕྱིར། འདོད་ན། སེམས་ལ་ཡང་དེ་མཚུངས་
མེད་པར་ཐལ། ཁྱབ་སྟེ། སེམས་དང་སེམས་བྱུང་གཉིས་རྣམ་པ་ཐམས་ཅད་དུ་གཙོ་འཁོར་མཚུངས་ལྡན་དུ་
འགྲོ་དགོས་པའི་ཕྱིར། འདོད་ན། མི་འཐད་པར་ཐལ། བྱེ་སྨྲའི་ལུགས་ལ། སེམས་ལ་རྟེན་བཅས་དེ་
མཚུངས་གཉིས་ཀ་ཡོད་པའི་ཕྱིར་ཏེ། སེམས་ཁམས་བདུན་ཆར་ལ་རྟེན་བཅས་དེ་མཚུངས་གཉིས་རེ་ཡོད་པའི་
ཕྱིར། དེར་ཐལ། ཆོས་ཁམས་ལས་གཞན་པའི་ཁམས་ལྷག་མ་ཐམས་ཅད་ལ་རྟེན་བཅས་དེ་མཚུངས་གཉིས་
རེ་ཡོད་པའི་ཕྱིར་ཏེ། རྩ་བ་ལས། ལྷག་མ་ནི། ། དེ་དང་མཚུངས་པ་དག་ཀྱང་ཡིན། ། ཞེས་གསུངས་པའི་ཕྱིར།
ཡང་ཆོས་ཁམས་ཆོས་ཅན། མཐའ་གཅིག་ཏུ་རྟེན་བཅས་ཡིན་ཏེ། རང་འབྲས་རྣམ་ཤེས་ཀྱི་ཡུལ་ཡིན་པའི་
ཕྱིར། ཞེས་པའི་ཁྱབ་མཐའ་ཁས་བླངས་ན། འོ་ན། མ་འོངས་མི་སྐྱེ་བའི་ཆོས་ཅན་གྱི་སེམས་བྱུང་ཆོས་
ཅན། རྟེན་བཅས་ཡིན་པར་ཐལ། རང་འབྲས་རྣམ་ཤེས་ཀྱི་ཡུལ་ཡིན་པའི་ཕྱིར་ཏེ། འདུས་བྱས་ཡིན་པའི་
ཕྱིར། འདོད་ན། དེ་ཆོས་ཅན། རྟེན་བཅས་མ་ཡིན་པར་ཐལ། དེ་མཚུངས་ཡིན་པའི་ཕྱིར་ཏེ།
ཁམས་གང་ཞིག་རང་གི་ལས་མི་བྱེད་པ་ཡིན་པའི་ཕྱིར། ཁྱབ་སྟེ། དེ་དང་མཚུངས་པ་དག་ཀྱང་ཡིན། ། གང་
ཞིག་རང་གི་ལས་མི་བྱེད། ། ཅེས་གསུངས་པའི་ཕྱིར། ། ཡང་མ་འོངས་མི་སྐྱེ་བའི་ཆོས་ཅན་གྱི་སེམས་བྱུང་དེ་རྟེན་
བཅས་དང་། དེ་མཚུངས་གཉིས་ཀ་ཡིན་ནོ་ཞེ་ན། འོ་ན། གཞི་གྲུབ་ན་རྟེན་བཅས་དང་དེ་མཚུངས་
གཉིས་ཀ་ཡིན་པས་ཁྱབ་པ་དང་། རང་གི་ལས་བྱེད་པ་དང་མི་བྱེད་པ་གཉིས་ཀ་ཡིན་པས་ཁྱབ་པ་དང་། རྟེན་
བཅས་དང་དེ་མཚུངས་ཀྱི་དབྱེ་བ་ཕྱེད་པ་དོན་མེད་པར་འགྱུར་བ་སོགས་ཐ་ཆད་མང་དུ་སྨྲ་དགོས་པར་འགྱུར་
རོ། །
A2



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
ཁྱད་པར་ཇི་ལྟར་འབྱེད་ཅེ་ན། ཡོད་དེ། རྩ་འགྲེལ་རྣམས་སུ་ཁམས་བཅོ་བརྒྱད་ལས་ཆོས་
འོ་ན།
པར་མཛད་པའི་དགོངས་གཞིའི་གཙོ་བོ་ནི། ཆོས་ཁམས་ཀྱི་ཕྱོགས་གཅིག་འདུས་མ་བྱས་ཀྱི་ཆོས་རྣམས་ལ་
དགོངས་པ་ཡིན་གྱི་ཆོས་ཁམས་རིལ་པོ་ལ་དགོངས་པ་མ་ཡིན་ཏེ། དཔེར་ན། གོང་དུ། རྫས་དང་ལྡན་
གཅིག ཅེས་པའི་སྐབས་སུ་ཁམས་བཅོ་བརྒྱད་ལས་གཅིག་ཏུ་རྟག་ཅིང་བརྟན་པའི་རྫས་སུ་གྲུབ་པ་ཆོས་ཁམས་
གཅིག་པུར་གསུངས་པ་ལྟར་སྣང་ཡང་དོན་དུ། ཆོས་ཁམས་ཀྱི་ནང་ཚན་འདུས་མ་བྱས་རྣམས་ལ་དགོངས་པ་
ལས་ཆོས་ཁམས་རིལ་པོ་ལ་དགོངས་པ་མ་ཡིན་པ་དང་མཚུངས་སོ། ། ཆོས་ཁམས་འདུས་མ་བྱས་རྣམས་ནི།
རང་འབྲས་རྣམ་ཤེས་ཀྱི་ཡུལ་ལམ་རྟེན་བྱེད་པའི་ཆ་ནས་རྟེན་བཅས་ཁོ་ནར་འཇོག་པ་ལས། ཁམས་གཞན་དག་
ལྟར་རང་གི་ལས་བྱེད་པ་དང་མི་བྱེད་པ་སོགས་ཀྱི་ཁྱད་པར་འབྱེད་རྒྱུ་མེད་པས་ན་མཐའ་གཅིག་ཏུ་རྟེན་བཅས་སུ་
ཁས་ལེན་པ་ཡིན་ལ། ཁམས་གཞན་དག་རྣམས་ནི་རང་འབྲས་རྣམ་ཤེས་ཀྱི་ཡུལ་ཡིན་པར་མཚུངས་ཀྱང་དེ་ཙམ་
ཞིག་གིས་རྟེན་བཅས་སུ་བཞག་པ་མ་ཡིན་པར་རང་རང་གི་བྱེད་པ་མི་འདྲ་བ་གཞན་དག་ཡོད་པས་དེ་དག་བྱེད་པ་
དང་མི་བྱེད་པའི་སྒོ་ནས་རྟེན་བཅས་དང་དེ་མཚུངས་སུ་བཞག་པ་ཡིན་ཏེ། འགྲེལ་པ་མངོན་པའི་རྒྱན་གྱི་
མཆན་བུ་ལས། འོ་ན་ཁམས་བཅོ་བརྒྱད་པོ་ཐམས་ཅད་རྟེན་བཅས་ཁོ་ནར་འགྱུར་ཏེ། བདག་མེད་རྟོགས
པའི་ཤེས་པའི་ཡུལ་ཡིན་པའི་ཕྱིར་རོ་ཞེ་ན། དེ་ཁོ་ནས་རྟེན་བཅས་སུ་མི་འཇོག་སྟེ། ལྷག་མ་རྣམས་ལ་ནི་རང་
རང་གི་བྱེད་པ་གཞན་རེ་ཡོད་པས་དེ་མི་བྱེད་པ་ནི་དེ་མཚུངས་སོ། ། ཞེས་གསུངས་པའི་ཕྱིར། རང་འབྲས་རྣམ་
ཤེས་ཀྱི་ཡུལ་བྱེད་པ་རྟེན་བཅས་ཀྱི་སྒྲུབ་བྱེད་དུ་བཀོད་པ་ཡང་། གཙོ་ཆེ་བ་ཆོས་ཁམས་འདུས་མ་བྱས་རྟེན་
བཅས་སུ་སྒྲུབ་པའི་རྒྱུ་མཚན་དུ་བཀོད་པ་ཡིན་པས། ཆོས་ཅན་ལ་མ་བསམ་པར་ཁྱབ་མཐའ་ཁས་ལེན་མི་
རིགས་སོ། ། འོ་ན། འགྲེལ་པ་མངོན་པའི་རྒྱན་དུ། ཁམས་ལྷག་མ་བཅུ་བདུན་པོ་དག་ནི་དེ་དང་མཚུངས་པ་
དག་ཀྱང་ཡིན་ནོ། ། ཞེས་རྟེན་བཅས་དེ་མཚུངས་གཉིས་ཀའི་ཆ་ཡོད་པ་ཁམས་བཅུ་བདུན་ལས་མ་གསུངས་པས།
ཆོས་ཁམས་མཐའ་གཅིག་ ཏུ་རྟེན་བཅས་ཡིན་པར་བཞེད་པ་དངོས་སུ་གསལ་ལོ་ཞེ་ན། དེ་ནི་མ་ཡིན་ཏེ།
ཆོས་ཁམས་ཀྱི་ཕྱོགས་གཅིག་འདུས་མ་བྱས་མཐའ་གཅིག་ཏུ་རྟེན་བཅས་ཡིན་པར་བསྟན་པའི་ཤུགས་ལ། དེའི་
43



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དགོངས་ནས་དངོས་ སུ་མ་གསུངས་པ་ཡིན་གྱི། དབྱིག་གཉེན་གཉིས་པ་ལྟ་བུའི་མཆིམས་འཇམ་དཔལ་
དབྱངས་ཀྱིས་བྱེ་བྲག་སྨྲ་བའི་ལུགས་ལ། གཙོ་བོ་སེམས་ཁམས་བདུན་ལ་རྟེན་བཅས་དེ་མཚུངས་གཉིས་རེ་
འདོད་པ་མཁྱེན་ནས། འཁོར་སེམས་བྱུང་ལ་དེ་མཚུངས་ཡོད་པར་འདོད་པ་མི་མཁྱེན་པ་མི་སྲིད་པའི་ཕྱིར་
རོ། །
དེ་ལྟར་ཁྱད་པར་ཕྱེ་སྟེ་ཁམས་བཅོ་བརྒྱད་ཀྱི་ནང་ནས་ཆོས་ཁམས་ཀྱི་ཕྱོགས་གཅིག་འདུས་མ་བྱས་རྣམས་
མཐའ་གཅིག་ཏུ་རྟེན་བཅས་དང་། ཆོས་ཁམས་ཀྱི་བྱེ་བྲག་འདུས་བྱས་དང་། ཁམས་ལྷག་མ་བཅུ་བདུན་པོ་
རྣམས་ལ་ནི་རྟེན་བཅས་དང་དེ་མཚུངས་ཀྱི་ཆ་གཉིས་རེ་ཡོད་དོ་ཞེས་དམ་བཅས་ན་འགལ་བའི་ཁུར་གྱིས་མི་བརྫི་
བར་འགྱུར་ཞིང་། འོན་ཀྱང་ད་དུང་མཁས་པ་རྣམས་ཀྱི་དཔྱད་པར་མཛད་དེ་གཞུང་གི་ཚིག་ཟིན་ལྟར་ཁས་
བླངས་ན་གཞུང་དོན་སྔ་ཕྱི་དང་། ཁས་ལེན་ནང་འགལ་སོགས་ཀྱི་གནོད་པ་མི་འཇུག་པའི་ལན་སྨྲ་བར་འོས་པ་
མཆིས་ན་སྤྲོ་བར་རིགས་སོ། །
འདུས་མ་བྱས་ལས་གཞན་པའི་ཁམས་གཞན་རྣམས་ལ་རྟེན་བཅས་དང་དེ་མཚུངས་སོ་སོ་ནས་འཇོག་ཚུལ་
ཡོད་དེ། མིག་སོགས་དབང་པོ་ལྔ་དང་། སེམས་ཁམས་བདུན་དང་། སེམས་བྱུང་རྣམས་ལས་འདས་པ་
དང་ད་ལྟར་བ་དང་། མི་འོངས་པ་སྐྱེ་བའི་ཆོས་ཅན་རྣམས་ནི་རྟེན་བཅས་དང་། མི་སྐྱེ་བའི་ཆོས་ཅན་རྣམས་
ནི་དེ་མཚུངས་ཡིན་ལ། གཟུགས་སོགས་ཡུལ་ལ་ནི་རིམ་པ་བཞིན་བལྟ་བ་དང་། ཉན་པ་དང་། སྣོམ་པ་
དང་། མྱང་བ་དང་། རེག་པ་སོགས་ཀྱང་བྱ་བ་བསྐྱེད་པ་དང་། བསྐྱེད་པར་འགྱུར་བ་རྣམས་ནི་རྟེན་
བཅས་དང་། བྱ་བ་མི་བསྐྱེད་པ་ནི་དེ་མཚུངས་སོ། ། འདི་དག་ལ་ཡང་དབང་པོ་དང་ཤེས་པ་རྣམས་ཡུལ་ལ་
འཇུག་མི་འཇུག་དང་། གཟུགས་སྒྲ་སོགས་ལ་ཡང་རང་གཞན་གྱི་བྱ་བ་འཇུག་ལུགས་དང་། མི་ལྡན་པའི་
འདུ་བྱེད་སོགས་ལ་ཡང་རྟེན་བཅས་དེ་མཚུངས་འཇོག་ལུགས་སོགས་དབྱེ་བ་མང་ཙམ་འབྱེད་རྒྱུ་མཆིས་ཀྱང་ཡི་
གེས་འཇིགས་པར་འགྱུར་བས་མ་སྤྲོས་ལ། དེ་ཡང་། དབང་པོ་དང་ཤེས་པ་རྣམས་ཡུལ་ལ་འཇུག་ཚུལ་ཡང་།
སྤྱིར་གཟུགས་ཅན་གྱི་དབང་པོ་དང་དབང་ཤེས་འདས་པའི་ཡུལ་ལ་འདས་པ་དང་། མ་འོངས་པའི་ཡུལ་ལ་མ་
འོངས་པ་དང་། ད་ལྟར་བའི་ཡུལ་ལ་ད་ལྟར་བ་འཇོག་དགོས་པ་འདྲ་ཞིང་། ཡིད་ཀྱི་ཤེས་པ་ནི་འདས་མ་
འོངསད་ལྟར་བ་གསུམ་ཆར་གྱི་ཡུལ་དུ་ཆོས་དུས་གསུམ་པོ་རྣམས་ཅི་རིགས་པའི་ཚུལ་དུ་འགྱུར་བར་མ་ཟད།
44



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
དུས་ཀྱིས་མ་བསྡུས་པའི་ཆོས་དག་ཀྱང་ཅི་རིགས་པའི་ཚུལ་དུ་འགྱུར་རོ། ། །
དེ་ལ་ཁོ་ན་རེ། མིག་གི་རྣམ་ཤེས་འདས་པས་གཟུགས་འདས་པ་ཡུལ་དུ་བྱེད་པར་ཐལ། ཁྱོད་ཀྱི་བློ་རྩེ་
འཐད་པའི་ཕྱིར། འདོད་བྱས་པ་ལ། དེ་ཆོས་ཅན། རང་དུས་སུ་གཟུགས་འདས་པ་ཡུལ་དུ་བྱེད་པར་ཐལ།
གཟུགས་འདས་པ་ཡུལ་དུ་བྱེད་པའི་ཕྱིར་ཟེར་ན་མ་ཁྱབ། དེ་ལ་ཁྱབ་པར་ཐལ། དེས་གཟུགས་འདས་པ་ཡུལ་
དུ་བྱེད་པ་གང་ཞིག ཡུལ་ཅན་རང་དུས་ལས་སྔ་རོལ་ཏུ་དེ་ཡུལ་དུ་མི་བྱེད་པའི་ཕྱིར་ན་ཡང་མ་ཁྱབ་སྟེ། མིག་
གི་རྣམ་ཤེས་འདས་པས་གཟུགས་འདས་པ་ཡུལ་དུ་བྱེད་པའི་བསམ་དོན་ནི། ཡུལ་དང་ཡུལ་ཅན་གཉིས་པོ་དེ་
འདས་པའི་ངོ་བོར་མ་འཕོས་པའི་གོང་དེར་དེས་དེ་ཡུལ་དུ་བྱེད་པ་ལ་བསམ་ནས་དེ་གཉིས་ཡུལ་ཡུལ་ཅན་དུ་
འཇོག་པ་ཡིན་གྱི། ཡུལ་ཅན་འདས་པ་དེས་རང་དུས་སུ་ཡུལ་འདས་པ་ཡུལ་དུ་བྱེད་པའི་ཆ་ནས་དེ་གཉིས་ཡུལ་
ཡུལ་ཅན་དུ་འཇོག་པ་མ་ཡིན་པའི་ཕྱིར་ཏེ། དེས་རང་དུས་སུ་གཟུགས་འདས་པ་ཡུལ་དུ་བྱེད་མི་ནུས་པའི་ཕྱིར་
ཏེ། ཡུལ་གང་ཡུལ་དུ་བྱེད་ཀྱང་ཡུལ་ཅན་རང་ཉིད་མངོན་དུ་གྱུར་དགོས་པ་གང་ཞིག རང་ཉིད་འདས་པའི་
ངོ་བོར་འཕོས་ཟིན་ནས་སླར་མངོན་དུ་གྱུར་པ་མེད་པའི་ཕྱིར་རོ། ། དེ་བཞིན་དུ་མིག་གི་རྣམ་ཤེས་མ་འོངས་པས་
གཟུགས་མ་འོངས་པ་ཡུལ་དུ་བྱེད་པའི་དོན་ཡང་། ཡུལ་དང་ཡུལ་ཅན་གཉིས་ད་ལྟར་བའི་ངོ་བོར་འཕོས་པའི་
ཚེ་ཡུལ་དུ་བྱེད་པར་འགྱུར་བ་ལ་བསམ་ནས་དེ་གཉིས་ཡུལ་ཡུལ་ཅན་དུ་འཇོག་པ་ལས། ཡུལ་ཅན་མ་འོངས་པ་
རང་དུས་སུ་དེ་ཡུལ་དུ་བྱེད་པའི་ཆ་ནས་དེ་གཉིས་ཡུལ་ཡུལ་ཅན་དུ་འཇོག་པ་མ་ཡིན་པར་ཤེས་པར་བྱའོ། ། དེས་
འདས་མ་འོངས་ཀྱི་དབང་པོ་དང་དབང་ཤེས་གཞན་ལ་ཡང་སྦྱོར་ཤེས་པར་བྱ་ལ། ཡིད་ཤེས་འདས་མ་འོངས་
ཀྱིས་ཡུལ་དུས་གསུམ་ཡུལ་དུ་བྱེད་ཚུལ་ཡང་རིམ་པ་བཞིན་ཡུལ་ཅན་རང་ཉིད་འདས་པའི་ངོ་བོར་མ་འཕོས་གོང་
དེར་ཡུལ་དུ་བྱས་པ་དང་། རང་ཉིད་ད་ལྟར་བའི་ངོ་བོར་འཕོས་པའི་ཚེ་ཡུལ་དུ་བྱེད་འགྱུར་ལ་བསམ་པ་ལས།
རང་དུས་སུ་དེ་དང་དེ་ཡུལ་དུ་བྱེད་པའི་དོན་མ་ཡིན་ཏེ། རང་དུས་སུ་དེ་དག་ཡུལ་དུ་མི་བྱེད་པ་གོང་དང་འདྲ་
བའི་ཕྱིར་སྙམ་མོ། ། འདི་ལྟར་སྨྲ་དགོས་པ་ཡང་གྲུབ་མཐའི་དབང་གིས་ཡིན་པ་ལས། དོན་ལ་འཐད་མིན་ནི་
རིག་པས་དཔྱད་ན་ཤེས་པས་བློ་ལྡན་རྣམས་ཀྱིས་མཁས་པ་སྔ་མ་དག་གིས་མཛད་པའི་འགྲེལ་པ་རྣམས་ལ་བལྟ་བ་
དང༌། རྩོད་ཅིང་དྲིས་པའི་སྒོ་ནས་ཞིབ་ཏུ་བསམ་ན་ཤེས་པར་འགྱུར་རོ། ། །
45



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ལྟ་བ་དང་ལྟ་མིན་གྱི་རབ་དབྱེ།
བཅུ་ནི་སྒོམ་པས་སྤང་བྱ་ཡིན། ཞེས་སོགས་ཀྱིས་སྐབས་སུ་ཁམས་བཅོ་བརྒྱད་ཀྱི་ནང་ནས་གཟུགས་ཅན་
གྱི་ཁམས་བཅུ་དང་། དབང་པོའི་རྣམ་པར་ཤེས་པའི་ཁམས་ལྔ་ནི་མཐའ་གཅིག་ཏུ་སྒོམ་སྤང་ཡིན་ལ། ཐ་མ་
ཡིད་དང་། ཆོས་དང་། ཡིད་ཀྱི་རྣམ་པར་ཤེས་པའི་ཁམས་གསུམ་ལ་ནི་སྒོམ་སྤང་དང་། མཐོང་སྤང་དང་།
སྤང་བྱ་མ་ཡིན་པའི་ཆ་གསུམ་ཡོད་དེ། ལྟ་བ་དང་ཐེ་ཚོམ་ལ་སོགས་པའི་ཕྲ་རྒྱས་དང་། དེ་དག་དང་མཚུངས་
ལྡན་དང་། དེ་དག་གི་མཚན་ཉིད་དང་། རྗེས་མཐུན་གྱི་མཚན་ཉིད་དང་། ཐོབ་པ་དང་བཅས་པ་རྣམས་
ནི་མཐོང་སྤང་དང༌། དེ་ལས་གཞན་པའི་ཟག་བཅས་ལྷག་མ་རྣམས་སྒོམ་སྤང་དང་། ཟག་མེད་རྣམས་ནི་
སྤང་བྱ་མ་ཡིན་པའི་ཕྱིར། ལུགས་འདིར་གནས་མ་བུ་པས་འདོད་པ་ལྟར་སོ་སོ་སྐྱེ་བོ་དང་། ངན་སོང་བའི་
ལུས་ངག་གི་ལས་མཐོང་སྤངས་སུ་མི་འདོད་དེ། སོ་སོ་སྐྱེ་བོ་ནི་མ་བསྒྲིབས་ལུང་མ་བསྟན་ཡིན་ལ། མཐོང་
སྤང་ལ་ཉོན་མོངས་ཅན་གྱིས་ཁྱབ་པའི་ཕྱིར་དང་། ངན་སོང་བའི་ལུས་ངག་གི་ལས་ནི་གཟུགས་ཡིན་ལ།
མཐོང་སྤང་ལ་གཟུགས་མི་འཇོག་པའི་ཕྱིར། དེས་ན་མཐོང་སྤང་ནི་ཉོན་མོངས་ཅན་དང་། དེ་ཡང་ཡིད་ཤེས་
དངོས་སམ། དེ་ལས་སྐྱེས་པ་དང་། དེ་ལས་འབྲེལ་བ་གང་རུང་ཡིན་པ་ཞིག་དགོས་སོ། ། ལུགས་འདིར་ཉོན་
མོངས་ཅན་ལ་མི་དགེ་བ་དང་། སྒྲིབ་ལུང་མ་བསྟན་གང་རུང་གིས་ཁྱབ་བོ། ། འོ་ན། འཆིང་བ་ཀུན་ལྡན་གྱི་
གང་ཟག་ཆོས་ཅན། ཉོན་མོངས་ཅན་མ་ཡིན་པར་ཐལ། འདོད་ན། དེ་ཆོས་ཅན། ཉོན་མོངས་དང་
བཅས་པ་མ་ཡིན་པར་ཐལ། ཉོན་མོངས་ཅན་མ་ཡིན་པའི་ཕྱིར། ཟེར་ན་མ་ཁྱབ་ཟེར་དགོས་སོ། ། གཞན་
ཡང་ལུགས་འདིར་ལམ་བདེན་མ་ཡིན་པའི་འདུས་བྱས་ལ་ཟག་བཅས་ཀྱིས་ཁྱབ་པ་དང་། མཐོང་སྤང་ལས་
གཞན་པའི་ཟག་བཅས་མཐའ་དག་སྒོམ་སྤང་དུ་འདོད་པ་ནི་ལྷག་མེད་མྱང་འདས་ཀྱི་ཚེ་ཟག་བཅས་རྒྱུན་དང་
བཅས་པ་སྤངས་དགོས་པ་ལ་བསམ་པར་སྣང་ཞིང་། དེ་ལྟ་ན་སྒོམ་སྤང་ཡིན་ན་སྤང་བྱ་ཡིན་པས་ཁྱབ་པར་ཁས་
བླངས་ན་མི་མཛེས་ཏེ། ཟག་བཅས་དགེ་བའི་ངོ་བོར་གྱུར་པའི་སྦྱིན་པ་དང་། ཚུལ་ཁྲིམས་དང་། ཏིང་ངེ་
འཛིན་དང་། ཤེས་རབ་དང༌། སྙིང་རྗེ་ཆེན་པོ་སོགས་རྣམ་གྲོལ་སྒྲུབ་པ་ལ་མེད་མི་རུང་དུ་ཉམས་སུ་ལེན་
དགོས་པའི་དཀར་པོའི་ཆོས་མང་པོ་ཞིག་སྤང་བྱར་ཁས་ལེན་དགོས་པར་འགྱུར་ལ། སྤང་བྱ་དང་བླང་བྱ་མི་
འགལ་བར་འདོད་ན་ཡང་མི་མཛེས་པས་སྒོམ་སྤང་ཡིན་ན་སྤང་བྱ་ཡིན་པས་མ་ཁྱབ་པར་འདོད་ན་ལེགས་སོ། །
46



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
མིག་དང་ཆོས་ཀྱི་ཁམས་ཕྱོགས་ནི། ། ཞེས་སོགས་ཀྱི་སྐབས་སུ། ཁམས་བཅོ་བརྒྱད་ཀྱི་ནང་ནས་མིག་
དང་ཆོས་ཁམས་ཀྱི་ཕྱོགས་གཅིག་ནི་ལྟ་བ་ཡིན་ཏེ། མིག་ནི་གཟུགས་ལ་ལྟ་བའི་ཕྱིར་དང་། ཆོས་ཁམས་ཀྱི་
ཕྱོགས་གཅིག་ནི། འཇིག་ལྟ་ལ་སོགས་པ་ལྔ་དང་། འཇིག་རྟེན་པའི་ཡང་དག་པའི་ལྟ་བ་དང་། སློབ་པའི་
ལྟ་བ་དང་། མི་སློབ་པའི་ལྟ་བ་དང་བརྒྱད་དེ། དང་པོ་ལྔ་ནི་ཉོན་མོངས་དང་། དྲུག་པ་ནི་དགེ་བ་ཟག་
བཅས་དང་། བདུན་པ་ནི་སྒོམ་སྤང་གི་ས་བོན་དང་བཅས་པའི་ཟག་མེད་དང་བརྒྱད་པ་ནི་དེ་མེད་པའི་ཟག་
མེད་ཀྱི་ལྟ་བ་ཡིན་ནོ། ། འཇིག་རྟེན་པའི་ཡང་དག་པའི་ལྟ་བ་ནི། ཡིད་ཤེས་འཁོར་གྱི་ཤེས་རབ་དགེ་བ་ཟག་
བཅས་ཁོ་ན་ལ་བྱེད་ཀྱི། དབང་ཤེས་འཁོར་གྱི་ཤེས་རབ་རྣམས་ནི་མ་ཡིན་ཏེ། དེ་དག་ནི་ངེས་པར་རྟོག་པ་
དང་བྲལ་བའི་ཕྱིར་རོ། འདིར་མིག་གི་ཁམས་ལྟ་བར་འཇོག་པ་ནི། འཇིག་རྟེན་གྱི་ཐ་སྙད་དུ་ལྟ་བའི་སྒྲ་
འཇུག་ཏུ་ཡོད་པ་ཙམ་ལ་བསམས་ནས་རྣམ་གྲངས་ཙམ་དུ་འདྲེན་པ་ལས་ལྟ་བ་དངོས་གནས་པ་ནི་མ་ཡིན་ཏེ།
གཟུགས་ལ་ལྟ་བ་ཙམ་གྱིས་ལྟ་བར་འགྱུར་ན། མིག་གི་རྣམ་ཤེས་དང་། དེའི་འཁོར་སེམས་བྱུང་རྣམས་ཀྱང་
ལྟ་བར་བཞག་ཆོག་པའི་ཕྱིར་དང་། སྤྱིར་ལྟ་བ་དང་ལྟ་མིན་འབྱེད་པའི་ཚེ་ན་ཡང་ལྟ་བའི་གྲངས་སུ་འཇོག་
དགོས་པར་ཐལ་བའི་ཕྱིར་རོ། ། མིག་གིས་གཟུགས་ལ་ལྟ་བའི་ཚེ་ཡང་རྣམ་ཤེས་རྟེན་པ་དང་བཅས་པའི་མིག་གིས་
མཐོང་གི། དེ་མཚུངས་ཀྱི་མིག་གིས་ནི་མི་མཐོང་ལ། མིག་ལ་བརྟེན་པའི་རྣམ་ཤེས་ཁོ་ནས་ཀྱང་མི་མཐོང་སྟེ།
དེ་ལྟ་མིན་ན་རྣམ་ཤེས་ཐོགས་མེད་ཡིན་པས་རྩིག་པ་ལ་སོགས་པས་བར་དུ་ཆོད་པའི་གཟུགས་ཀྱང་མཐོང་བར་
ཐལ་ལོ་ཞེས་འདོད་ལ། དེས་ན་རྟེན་བཅས་ཀྱི་མིག་དང་རྣམ་ཤེས་གཉིས་ཀས་ཐུན་མོང་དུ་གཟུགས་མཐོང་བར་
འདོད་དོ། ལོ་ཞེས་གསུངས་པ་ནི། བྱེ་བྲག་སྨྲ་བའི་འདོད་ཚུལ་དེ་ལ་མ་རངས་པ་སྟེ། སློབ་དཔོན་རང་གི་
བཞེད་པ་ནི། མིག་གི་རྣམ་ཤེས་ཁོ་ནས་གཟུགས་མཐོང་ཡང་སྒྲིབ་པ་ཐམས་ཅད་ལ་འཇུག་བར་མི་འགྱུར་ཏེ།
སྒྲིབ་བྱེད་ཀྱི་བར་དུ་ཆོད་པ་ལ་ནི་རྒྱུ་མ་ཚང་བས་རྣམ་ཤེས་མི་སྐྱེ་བའི་ཕྱིར། ཞེས་བཞེད་པ་ཡིན་ནོ། ། བྱེ་བྲག་སྨྲ་
བའི་འདོད་པ་འདི་ཡང་འཇིག་རྟེན་པ་རྣམས་ཀྱིས་མིག་གིས་གཟུགས་མཐོང་བར་ཞེན་པ་དང་། མདོ་སྡེ་རྣམས་
ནས་མིག་ལ་བརྟེན་པའི་རྣམ་ཤེས་ཀྱིས་གཟུགས་མཐོང་བ་ལ་དགོངས་ནས་མིག་གིས་གཟུགས་མཐོང་ པར་
གསུངས་པ་རྣམས་སྒྲ་ཇི་བཞིན་དུ་འཛིན་པ་སྟེ། དབང་པོ་དང་དབང་ཤེས་ལྷག་མ་རྣམས་ལ་ཡང་མཚུངས་
47



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ལགས་བཤད་པ།
མིག་རྣ་ཡིད་གསུམ་གྱི་ཡུལ་འཛིན་ཚུལ་སོགས་བཤད་པ།
མིག་དང་ཡིད་དང་རྣ་བ་ནི། ། ཡུལ་དང་མ་འཕྲད་ཞེས་སོགས་ཀྱི་སྐབས་སུ། མིག་དང་རྣ་བ་དང་ཡིད་
གསུམ་གྱིས་ནི་རང་གི་ཡུལ་མ་འཕྲད་པར་འཛིན་པ་ཡིན་ཏེ། མིག་གི་དབང་པོས་རྒྱངས་(རྒྱང་）རིང་པོའི་
གཟུགས་ཕྲ་རགས་ཅི་རིགས་པ་མཐོང་བ་དང་། རྣ་བའི་དབང་པོས་རྒྱངས་རིང་པོའི་སྒྲ་ཕྲ་རགས་ཅི་རིགས་པ་
ཐོས་པ། ཡིད་ཀྱིས་འདས་པ་དང་མ་འོངས་པ་སོགས་ཀྱི་ཡུལ་ཐག་རིང་པོ་འཛིན་པར་མ་ཟད། ཡིད་ནི་
གཟུགས་ཅན་མ་ཡིན་པས་འཕྲད་པའི་ཐ་སྙད་ཀྱང་མི་ཐོབ་བོ། ། སྣ་ལ་སོགས་པ་གསུམ་གྱིས་ནི་རང་ཡུལ་དབང་པོ་
དང་འཕྲད་ནས་འཛིན་གྱི་མ་འཕྲད་པར་འཛིན་མི་ནུས་སོ། ། འདིར་ཕྲད་མ་ཕྲད་ཀྱི་ཐ་སྙད་ནི། དབང་པོའི་
རྡུལ་དང་ཡུལ་གྱི་རྡུལ་ཕྲན་གྱི་བར་དུ་རྡུལ་ཕྲན་གཞན་གྱིས་བར་མཆོད་པར་འདབས་ཆགས་པར་གནས་མི་གནས་
ལ་བྱེད་པ་ཡིན་ནོ། ། འོ་ན། གང་ཟག་ནང་ཕན་ཚུན་ཉེ་བར་འོངས་པ་སོགས་ཀྱང་འཕྲད་པར་མི་འཇོག་གམ་ཞེ་
ན། དེ་འདྲ་བ་ནི། སྐྱེས་བུ་དམ་པ་དང་ཕྲད་པ། ཕ་མ་དང་ཕྲད་པ་ཞེས་སོགས་ཡུལ་དེ་དང་ཉེ་བར་གནས་
པ་ལ་ཕྲད་པའི་ཐ་སྙད་བྱེད་པ་ཡོད་ཀྱང་འདིར་བཤད་པའི་ཕྲད་པའི་དོན་དངོས་ནི་མ་ཚང་ཞིང་ཆ་མཚུངས་པ་
ཙམ་གྱི་སྒོ་ནས་བཏགས་པའོ། །
སྣ་ལ་སོགས་པ་གསུམ་གྱིས་ནི་ཡུལ་མཉམ་པར་འཛིན་པ་ཡིན་ལ། མཉམ་པའི་དོན་ནི་ཡུལ་གྱི་རྡུལ་ཕྲ་
རབ་དང་དབང་པོའི་རྡུལ་ཕྲ་རབ་མང་ཉུང་མཉམ་པར་འཛིན་པ་སྟེ། དཔེར་ན། ལྕེས་བུ་རམ་གྱི་གོང་བུ་ཆེ་
ཆུང་གི་རོ་མྱོང་བའི་ཚེ་རོ་མྱོང་བྱའི་བུ་རམ་གྱི་རྡུལ་དེ་ཙམ་པ་ཇི་ཙམ་གྱི་དབང་པོའི་རྡུལ་གྱིས་མྱོང་བ་ཡིན་ལ།
མིག་དང་རྣ་བ་གཉིས་ཀྱིས་ནི་རེས་འགའ་དབང་པོ་བས་ཆེ་བ་དང་། རེས་འགའ་ཆུང་བ་དང་། རེས་འགའ་
མཉམ་པར་འཛིན་པས་མ་ངེས་སོ། །
ཐ་མའི་རྟེན་འདས་ལྔ་རྣམས་ཀྱི། ། ཞེས་སོགས་ཀྱི་སྐབས་སུ། ཁམས་མཐའ་མ་ཡིད་ཀྱི་རྣམ་པར་ཤེས་
པའི་ཁམས་ཀྱི་རྟེན་ནི་འདས་མ་ཐག་པའི་ཡིད་ཁོ་ན་ཡིན་ལ། དབང་པོའི་རྣམ་ཤེས་ལྔ་པོ་རྣམས་ཀྱི་རྟེན་ལ་ནི།
དེ་དག་དང་ལྷན་ཅིག་སྐྱེས་པའི་དབང་པོ་གཟུགས་ཅན་ད་ལྟར་བ་དང་ཡིད་འདས་པ་གཉིས་ཀ་ཡང་ཡོད་དོ། ། འོ་
ན། རྣམ་ཤེས་གང་གི་རྟེན་གྱི་དངོས་པོ་ཡིན་པ་དེ། དེའི་མཚུངས་པ་དེ་མ་ཐག་པའི་རྐྱེན་ཡང་ཡིན་ནམ་ཞེ་ན།
48



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ།
དེ་ལ་ནི་དབང་པོའི་རྣམ་ཤེས་ལྔའི་དབང་དུ་བྱས་ན་མུ་བཞི་ཡོད་དེ། དབང་པོ་གཟུགས་ཅན་ལྔ་ནི། དབང་
པོའི་རྣམ་ཤེས་དེ་དང་དེའི་རྟེན་གྱི་དངོས་པོ་ཡིན་ལ། སེམས་དང་སེམས་བྱུང་གང་རུང་མ་ཡིན་པས་མཚུངས་
པ་དེ་མ་ཐག་རྐྱེན་མ་ཡིན་པ་དང་། དབང་ཤེས་འཁོར་གྱི་སེམས་བྱུང་འདས་མ་ཐག་པ་རྣམས་ནི་རྣམ་ཤེས་དེ་
དག་གི་མཚུངས་པ་དེ་མ་ཐག་རྐྱེན་ཡིན་ལ། རྟེན་གྱི་དངོས་པོ་མ་ཡིན་ཏེ། རྣམ་ཤེས་དྲུག་པ་གང་རུང་གི་རྟེན་
ལ་དབང་པོ་དྲུག་པོ་གང་རུང་གིས་ཁྱབ་པའི་ཕྱིར། དབང་པོའི་རྣམ་ཤེས་འདས་མ་ཐག་པའི་ཡིད་ཀྱི་ཁམས་ནི་
དེ་གཉིས་ཀ་ཡིན་པ་དང་། ཕྱིའི་གཟུགས་ཅན་ལྔ་དང་། ཆོས་ཁམས་མཚུངས་ལྡན་མ་ཡིན་པ་རྣམས་ནི་དེ་
གཉིས་ཀ་མ་ཡིན་པའོ། ། ཡིད་ཀྱི་རྣམ་ཤེས་ཀྱི་དབང་དུ་བྱས་ན་མུ་གསུམ་སྟེ། ཡིད་ཀྱི་རྣམ་ཤེས་འདས་མ་ཐག་པ་
ནི་དེའི་རྟེན་དང་མཚུངས་པ་དེ་མ་ཐག་རྐྱེན་གཉིས་ཀ་ཡིན་པས་མུ་གསུམ་པ་ཡོད་ལ། མུ་གཉིས་པ་དང་བཞི་པ་
ནི་གོང་དང་འདྲ་ཞིང་མུ་དང་པོ་ནི་མེད་དེ། ཡིད་ཀྱི་རྣམ་ཤེས་ཀྱི་རྟེན་ཡིན་ན་དེའི་མཚུངས་པ་དེ་མ་ཐག་རྐྱེན་
ཡིན་པས་ཁྱབ་པའི་ཕྱིར་རོ། ། །
ལུས་ལ་འོག་མའི་མིག་མ་ཡིན། ། ཞེས་སོགས་ཀྱི་སྐབས་སུ། འོ་ན། ལུས་གང་ལ་བརྟེན་པའི་མིག་གིས་
གཟུགས་ལ་བལྟ་བ་སོགས་ཀྱི་ཚེ་ལུས་དང་མིག་དང་། གཟུགས་དང་། རྣམ་ཤེས་རྣམས་ས་གཅིག་གམ་ཐ་
དད་ན། གཅིག་པ་དང་། ཐ་དད་པ་ཅི་རིགས་པར་ཡོད་ལ། དེ་ཡང་ས་གོང་མའི་ལུས་ལ་འོག་མའི་མིག་
བརྟེན་པ་ནི་མེད་དེ། རང་ས་ན་མིག་མཆོག་ཡོད་བཞིན་དུ་འོག་མའི་མིག་གིས་དགོས་པ་མེད་པའི་ཕྱིར། ས་
འོག་མའི་མིག་གིས་གོང་མའི་གཟུགས་མཐོང་བ་ཡང་མེད་དེ། གོང་མའི་གཟུགས་ཕྲབས་དེས་དེ་མཐོང་བར་མི་
ནུས་པའི་ཕྱིར། དེས་ན་རང་ས་དང་འོག་སའི་གཟུགས་གང་རུང་མཐོང་བ་ཡིན་ནོ། ། དེ་ལྟར་ངེས་པར་བྱས་
ནས་ཡུལ་དང་རྣམ་ཤེས་སོགས་ས་མཚུངས་མི་མཚུངས་དཔྱད་པའི་ཚེ། འདོད་པ་དང་བསམ་གཏན་དང་པོའི་
གང་ཟག་གིས་རང་སའི་གཟུགས་ལ་བལྟ་བའི་ཚེ་ལུས་སོགས་བཞི་ཀ་རང་སས་བསྡུས་པ་ཡིན། བཞི་པའི་དངོས་
གཞི་ཐོབ་པའི་འདོད་པ་བས་བསམ་གཏན་བཞི་པའི་མིག་ལ་བརྟེན་ནས་བསམ་གཏན་གཉིས་པ་དང་གསུམ་པ་
གང་རུང་གི་གཟུགས་ལ་བལྟ་བའི་ཚེ་བཞི་ཀ་ས་ཐ་དད་པ་ཡིན་ཏེ། ལུས་འདོད་པའི་སས་བསྡུས་དང་། མིག་
བསམ་གཏན་བཞི་པ་དང་། ཡུལ་གཟུགས་ནི་བསམ་གཏན་གཉིས་པ་དང་གསུམ་པ་གང་རུང་དང་། མིག་གི་
རྣམ་ཤེས་ནི་བསམ་གཏན་དང་པོའི་སས་བསྡུས་ཡིན་པའི་ཕྱིར། ཕྱི་མ་ཡིན་ཏེ། བསམ་གཏན་གཉིས་པ་ཡན་



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཆད་རང་ས་ན་དབང་ཤེས་མེད་པས་གཟུགས་ལ་བལྟ་བ་སོགས་ཀྱི་ཚེ་དང་པོའི་དབང་ཤེས་བསྐྱེད་དགོས་པའི་ཕྱིར།
དེ་བཞིན་དུ་འདོད་པ་བས་བསམ་གཏན་གཉིས་པའི་མིག་ལ་བརྟེན་ནས་བསམ་གཏན་དང་པོའི་གཟུགས་ལ་བལྟ་
བའི་ཚེ་ལུས་འདོད་པའི་སས་བསྡུས་དང་། མིག་བསམ་གཏན་གཉིས་པ་དང་། ཡུལ་དང་རྣམ་ཤེས་དང་པོའི་
སས་བསྡུས་ཡིན་པ་སོགས་རིག་པས་སྦྱར་ཏེ་ཤེས་སླའོ། །
མིག་གིས་རྣམ་ཤེས་ཀྱིས་ས་ཐམས་ཅད་ཀྱི་གཟུགས་མཐོང་བར་བཤད་པ་ཡང་མིག་ཤེས་སྤྱི་ཙམ་པ་དེའི་
དབང་དུ་བྱས་པ་ཡིན་གྱི། ཁྱབ་པ་མེད་དེ། འདོད་པའི་མིག་ཤེས་ཀྱིས་རང་སའི་གཟུགས་མ་གཏོགས་གོང་
མའི་གཟུགས་མི་མཐོང་བའི་ཕྱིར། དེས་ན་བསམ་གཏན་དང་པོའི་མིག་ཤེས་ཀྱིས་རང་ས་དང་འོག་ས་དང་གོང་
ས་ཐམས་ཅད་ཀྱི་གཟུགས་མཐོང་བས་དེའི་དབང་དུ་བྱས་པ་སྟེ། བསམ་གཏན་དང་པོའི་མིག་ཤེས་དེ་བཞི་པའི་
མིག་ལ་བརྟེན་ནས་ལྔ་ཆར་གྱི་གཟུགས་མཐོང་བའི་ཕྱིར། །
ལུས་ཀྱིའང་གཉིས་ཀ་ཐམས་ཅད་དུ། ། ཞེས་སོགས་ཀྱི་སྐབས་སུ། ལུས་ནི་འདིར་དབང་རྟེན་གྱི་ཁོག་པ་
ལ་བྱེད་པ་ཡིན་ལ། དེ་ལ་ལུས་ཀྱིས་རང་ས་འོག་ས་ཐམས་ཅད་ཀྱི་གཟུགས་མཐོང་བའི་རྟེན་དང་། རྣམ་ཤེས་
བསྐྱེད་པའི་རྟེན་བྱེད་པར་བཤད་པ་ཡང་ཅི་རིགས་པའི་དབང་དུ་བྱས་པ་ཡིན་གྱི་ཁྱབ་པར་འདོད་པ་ནི་མ་ཡིན་ཏེ།
འདོད་པའི་ལུས་ལ་བསམ་གཏན་བཞི་པའི་མིག་བསྐྱེད་ནས་དང་པོའི་མིག་ཤེས་མངོན་དུ་བྱས་པའི་ཚེ་འདོད་པའི་
ལུས་དེས་ས་ཐམས་ཅད་ཀྱི་གཟུགས་མཐོང་བའི་རྟེན་བྱེད་ཀྱང་། འདོད་པའི་ལུས་ལ་འདོད་པའི་མིག་བསྐྱེད་
ནས་བལྟ་ན་རང་ས་མ་གཏོགས་གོང་སའི་གཟུགས་མཐོང་བའི་རྟེན་མི་བྱེད་པའི་ཕྱིར་དང་། བསམ་གཏན་དང་
པོའི་ལུས་ལ་དང་པོའི་མིག་བསྐྱེད་ནས་བལྟ་ན་རང་ས་དང་འོག་སའི་གཟུགས་མ་གཏོགས་གོང་སའི་གཟུགས་
མཐོང་བའི་རྟེན་མི་བྱེད་པ་སོགས་རིགས་པས་ཤེས་པར་བྱའོ། ། དབང་པོའི་རྣམ་ཤེས་ཀྱང་འདོད་པའི་ལུས་ལ་
རང་ས་དང་བསམ་གཏན་དང་པོའི་རྣམ་ཤེས་བསྐྱེད་པར་བྱེད། བསམ་གཏན་དང་པོའི་ལུས་ལ་ནི་རང་སའི་
རྣམ་ཤེས་ཁོ་ན་བསྐྱེད་པར་བྱེད། བསམ་གཏན་གཉིས་པ་ཡན་ཆད་ཀྱི་ལུས་ལ་ནི་འོག་མ་བསམ་གཏན་དང་
པོའི་དབང་པོའི་རྣམ་ཤེས་ཁོ་ན་བསྐྱེད་པར་བྱེད་དོ། ། མིག་ལ་ཇི་ལྟར་བཤད་པ་དེ་བཞིན་དུ་རྣ་བ་ལ་ཡང་།
ལུས་ལ་འོག་མའི་རྣ་བ་མིན། ། རྣ་བས་གོང་མའི་སྒྲ་མ་ཡིན། ། རྣམ་པར་ཤེས་པའང་དེ་ཡི་སྒྲ། ། ལུས་ཀྱིའང་གཉིས་
ཀ་ཐམས་ཅད་དུ། ། ཞེས་ཤེས་པར་བྱའོ། ། སྣ་ལྕེ་ལུས་ཀྱི་ཁམས་གསུམ་ནི། ཡུལ་དང་རྣམ་ཤེས་དང་། རྟེན་



ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པ་ཞུགས་སོ། །
གྱི་ལུས་རྣམས་ཕལ་ཆེ་བ་རང་གི་ས་པ་ཉིད་ཡིན་ཏེ། ཡུལ་དེ་དག་དབང་པོ་དང་ཕྲད་ནས་འཛིན་དགོས་པས་
ཆད་པ་དང་རིང་བ་ལ་མི་འཇུག་པའི་ཕྱིར། དམིགས་བསལ་དུ། ལུས་དང་ལུས་ཀྱི་དབང་པོ་དང་། རེག་
བྱ་ནི་རང་གི་ས་པ་ཉིད་ཡིན་ཀྱང་། ལུས་ཀྱི་རྣམ་ཤེས་ནི་བསམ་གཏན་གཉིས་པ་ནས། བཞི་པའི་བར་གྱི་གང་
ཟག་གིས་རེག་བྱ་འཛིན་ན་བསམ་གཏན་དང་པོའི་ལུས་ཤེས་ལ་བརྟེན་པ་དང་། འདོད་པ་དང་བསམ་གཏན་
དང་པོ་བས་རེག་བྱ་འཛིན་ན་ཐམས་ཅད་རང་རང་གི་ས་པ་ཁོ་ན་ཡིན་ནོ། ། ཡིད་དང་ཆོས་དང་ཡིད་ཀྱི་རྣམ་ཤེས་
དང༌། ། དེའི་རྟེན་ལུས་རྣམས་ནི་ས་མ་ངེས་ཏེ། ། རེས་འགའ་ཐམས་ཅད་ས་མཚུངས་པ་དང་། རེས་འགའ་མི་
མཚུངས་པ་ཡང་ཡོད་པའི་ཕྱིར་ཏེ། མཚུངས་པ་ནི། དཔེར་ན། འདོད་པའི་ལུས་ལ་བརྟེན་པའི་འདོད་
པའི་ཡིད་ཁམས་ཀྱིས། འདོད་པའི་ཆོས་ལ་དམིགས་པའི་འདོད་པའི་ཡིད་ཀྱི་རྣམ་ཤེས་བསྐྱེད་པ་ན་བཞི་ཀ་ས་
མཚུངས་པ་ལྟ་བུ་དང་། མི་མཚུངས་པ་ནི། འདོད་པའི་སེམས་ཀྱི་འཇུག་ཐོག་དེ་མ་ཐག་ཏུ་བསམ་གཏན་གྱི་
སེམས་ལ་སྙོམས་པར་འཇུག་པའམ། འདོད་པ་བས་འདོད་པའི་སྤྲུལ་སེམས་ལས་ལྡང་མ་ཐག་པ་ལྟ་བུའི་ཚེ་ཡིད་
ཀྱི་ཁམས་དང་། རྟེན་ལུས་ནི་འདོད་པའི་སས་བསྡུས་དང་། ཡིད་ཀྱི་རྣམ་ཤེས་བསམ་གཏན་གང་རུང་གི་
སས་བསྡུས་པ་ལྟ་བུ་དང་། དེ་བཞིན་དུ་བསམ་གཏན་བཞི་པོ་གང་རུང་ནས་འདོད་པར་སྐྱེ་བ་བླངས་མ་ཐག་
པའི་ཚེ་འདས་མ་ཐག་པའི་ཡིད་ཀྱི་ཁམས་ནི་གོང་མ་བསམ་གཏན་གྱི་ས་དང་། རྣམ་ཤེས་དང་རྟེན་ལུས་ནི་
འདོད་པའི་སས་བསྡུས་པ་དང་། ཡང་འདོད་པ་ནས་གཟུགས་སུ་སྐྱེ་བ་བླངས་པའི་ཚེ་དེ་ལས་བཟློག་སྟེ་འཇོག་
དགོས་པ་ལྟ་བུ་ཡིན་པའི་ཕྱིར། ཆོས་ནི་རང་ས་དང་། ས་ཐམས་ཅད་དང་། སས་མ་བསྡུས་པ་ཅི་རིགས་
པའི་ཚུལ་གྱི་ཡིད་ཤེས་ཀྱིས་ཡུལ་དུ་བྱེད་དེ། བསམ་གཏན་དགེ་ཡུལ་ཡོད་དགུ་ཡིན་ཞེས་དང་། གཟུགས་མེད་
དངོས་གཞི་དགེ་རྣམས་ཀྱི། ། སྤྱོད་ཡུལ་ཟག་བཅས་འོག་མ་མིན། ། ཞེས་དམིགས་བསལ་དང་བཅས་འཆད་པར་
འགྱུར་བའི་ཕྱིར་རོ། །
གཉིས་ཀྱི་རྣམ་ཤེས་ཕྱི་ཡི་ལྔ། ། ཞེས་པའི་སྐབས་སུ་ཁམས་བཅོ་བརྒྱད་ལས་དབང་པོའི་རྣམ་ཤེས་དང་ཡིད་
ཀྱི་རྣམ་ཤེས་གཉིས་ཀས་ཤེས་པར་བྱ་བའི་ཡུལ་ནི། གཟུགས་ནས་རེག་བྱའི་བར་གྱི་ཕྱིའི་སྐྱེ་མཆེད་ལྔ་པོ་གང་
རུང་ཁོ་ན་ཡིན་ཏེ། གཟུགས་ནི་མིག་གི་རྣམ་ཤེས་དང་། ཡིད་ཀྱི་རྣམ་ཤེས་གཉིས་ཀས་ཤེས་པར་བྱ་བ་སོགས་
ཡིན་པའི་ཕྱིར། །
51_



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འདུས་མ་བྱས་ཆོས་རྟག་པའོ། ། ཞེས་པ་ནི། ཁམས་བཅོ་བརྒྱད་ཀྱི་ནང་ནས་འདུས་བྱས་རྣམས་ནི་སྐད་
ཅིག་མ་ཡིན་པས་མི་རྟག་པ་ཉིད་དུ་ཤེས་པར་བྱ་ལ། ཆོས་ཁམས་ཀྱི་ཕྱོགས་གཅིག་འདུས་མ་བྱས་ནི་སྐད་ཅིག་མ་
མ་ཡིན་པས་བརྟན་ཅིང་རྟག་པ་ཉིད་དུ་ཁོང་དུ་ཆུད་པར་བྱའོ། ། བཅོ་བརྒྱད་ཁམས་ཀྱི་རྣམ་པའི་རབ་དབྱེ་དང་།
བསྡུ་ཚུལ་ལ་སོགས་ཚིག་དོན་མཐའ་ཆོད་ཅིང་། ། ཉུང་ངུའི་ཚུལ་དུ་གཏམ་ལ་ཕབ་པ་འདི། ། བློ་གསལ་བློ་ཡི་པདྨོ་
རྒྱས་ཕྱིར་སྤེལ། ། ཆོས་མངོན་པ་མཛོད་ཀྱི་དགོངས་དོན་གསལ་བར་བྱེད་པ་ལེགས་བཤད་ཉིན་བྱེད་དབང་པོའི་
སྣང་བ་ལས་ཁམས་བསྟན་པ་ཞེས་བྱ་བ་གནས་དང་པོའི་རྣམ་པར་བཤད་པའོ། ། ། ། ས་
རབ



9 ། ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་
པའི་ལེགས་བཤད་ཉིན་བྱེད་དབང་པོའི་སྣང་བ་ལས་དབང་
པོ་བསྟན་པ་ཞེས་བྱ་བ་གནས་གཉིས་པའི་
རྣམ་བཤད་བཞུགས་སོ། །
གཉིས་པ་དབང་པོའི་གྲངས་དང་བྱེད་ལས་སོགས་བཤད་པ། །
གཉིས་པ་དབང་པོ་བསྟན་པའི་གནས་བཤད་པ་ལ། དབང་པོའི་གྲངས་དང་རང་བཞིན་ངེས་པར་བྱ་བ་
དང་། འདུས་བྱས་ཀྱི་སྐྱེ་ཚུལ་རྒྱས་པར་བཤད་པའོ། ། དང་པོ་ལ། འདིར་བསྟན་དབང་པོའི་གྲངས་ནི་ཉི་ཤུ་
རྩ་གཉིས་སུ་ངེས་ཏེ། མིག་སོགས་དབང་པོ་ལྔ་དང་། ཕོ་མོའི་དབང་པོ་གཉིས་དང་། སྲོག་དབང་ཡིད་
དབང་གཉིས་ཏེ་བཞི། ཚོར་བ་བདེ་བ་དང་། སྡུག་བསྔལ་ཡིད་བདེ་དང་། ཡིད་མི་བདེ། བཏང་
སྙོམས་ཀྱི་དབང་པོ་ལྔ། དད་པ། བརྩོན་འགྲུས། དྲན་པ། ཏིང་ངེ་འཛིན། ཤེས་རབ་ཀྱི་དབང་པོ་ལྔ།
མི་ཤེས་པ་ཀུན་ཤེས་པར་བྱེད་པ་དང་། ཀུན་ཤེས་པ་དང་། ཀུན་ཤེས་ལྡན་པའི་དབང་པོ་གསུམ་སྟེ་ཉི་ཤུ་རྩ་
གཉིས་སོ། ། དབང་པོའི་སྒྲ་དོན་ནམ་མཚན་ཉིད་ནི། གང་ཞིག་རང་རང་གིས་དབང་བསྒྱུར་བྱ་ཐུན་མོང་མ་
ཡིན་པ་གང་ལ་དབང་བསྒྱུར་བའི་ཆོས་སོ། ། །
ལྔ་པོ་རྣམས་ནི་དོན་བཞི་ལ། ཞེས་སོགས་ཀྱི་སྐབས་སུ། དབང་པོ་དེ་དག་ལས་མིག་སོགས་དབང་པོ་
ལྔ་ནི་ལུས་མཛེས་པ་དང་། ལུས་སྲུང་བ་དང་། རང་རང་གི་བདག་འབྲས་རྣམ་ཤེས་མཚུངས་ལྡན་དང་
བཅས་པ་བསྐྱེད་པ་དང་། གཟུགས་བལྟས་སོ། ། སྒྲ་མཉན་ནོ། ། ཞེས་སོགས་ཐ་སྙད་ཐུན་མོང་མ་ཡིན་པ་དག་
དང་བཅས་པའི་དོན་བཞི་བཞི་ལ་དབང་བྱེད་དོ། ། ཕོ་མོའི་དབང་པོ་དང་། སྲོག་ཡིད་ཀྱི་དབང་བོ་བཞི་ནི་དོན་
གཉིས་གཉིས་ལ་དབང་བྱེད་དེ། ཕོ་མོའི་དབང་པོས་ནི། རང་གང་ལ་ལྡན་པའི་གང་ཟག་དེ་ཕོ་མོ་སོ་སོར་
53



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མཚོན་པར་བྱེད་པ་དང་། ཕོ་མོ་སོ་སོའི་རང་བཞིན་དང་ཁྱད་པར་ལ་དབང་བྱེད་པ་དང་། སྲོག་དབང་གིས་
རིས་མཐུན་པར་ཉིང་མཚམས་སྦྱོར་བ་དང་། དེའི་རྒྱུན་གནས་པ་ལ་དབང་བྱེད་པ་དང་། ཡིད་དབང་གིས་
ཡང་སྲིད་དུ་ཉིང་མཚམས་སྦྱོར་བ་དང་། ཡིད་དགེ་མི་དགེ་ལུང་མ་བསྟན་གསུམ་པོ་གང་རུང་ལ་གནས་ན་དེའི་
དབང་གིས་བྱུང་བའི་ལུས་ངག་གི་ལས་སོགས་ཀྱང་དགེ་མི་དགེ་ལུང་མ་བསྟན་གང་རུང་དུ་བྱེད་པ་སོགས་དབང་
པོའི་ངོ་བོ་དང་མཐུན་པ་ལ་དབང་བྱེད་པའི་ཕྱིར་ཚོར་བའི་དབང་པོ་ལྔ་དང་། དད་སོགས་དབང་པོ་ལྔ་དང་།
ཀུན་ཤེས་བྱེད་པ་སོགས་གསུམ་དང་བཅས་པ་ལས། དང་པོ་ལྔ་ནི་ཀུན་ནས་ཉོན་མོངས་པ་ལ་དབང་བྱེད་དེ།
ཟག་བཅས་ཀྱི་ཚོར་བ་བདེ་སྡུག་བཏང་སྙོམས་གསུམ་གྱིས་རིམ་པ་བཞིན་ཆགས་སྡང་རྨོངས་གསུམ་བསྐྱེད་པའི་
ཕྱིར། ལྷག་མ་བརྒྱད་པོ་ནི་རྣམ་བྱང་ལ་དབང་བྱེད་དེ། ཚོགས་སྦྱོར་གྱི་དད་སོགས་དབང་པོ་ལྔ་ནི་རྣམ་བྱང་
གི་རྒྱུ་ཡིན་པ་དང་། མཐོང་སྒོམ་མི་སློབ་ལམ་གསུམ་གྱི་དད་སོགས་ལྔ་དང་། ཀུན་ཤེས་བྱེད་པ་སོགས་གསུམ་
ནི་རྣམ་བྱང་གི་ངོ་བོ་ཡིན་པ་ལ་དབང་བྱེད་པའི་ཕྱིར། གོང་དུ་བཤད་པའི་དབང་བྱེད་ཚུལ་དེ་དག་ཀྱང་གཙོ་ཆེ་
བའམ། རགས་པའི་ཚུལ་དུ་བཤད་པ་ལས་དེ་ཙམ་ཞིག་ཏུ་ངེས་པ་ནི་མ་ཡིན་ཏེ། དེ་དག་ལས་གཞན་པ་ལ་
དབང་བྱེད་ཚུལ་མང་དུ་མཆིས་ཀྱང་སྤྲོས་མ་དགོས་ཏེ་ཞིབ་ཏུ་བརྟགས་ན་ཤེས་ལ། ཡང་དབང་པོ་དེ་དག་གང་
རུང་ཡིན་ན་སྔར་བཤད་པའི་དབང་བྱེད་ཚུལ་དེ་དག་ཚང་བས་ཀྱང་མ་ཁྱབ་སྟེ། མིག་སོགས་དབང་པོ་ལྔད་
ལྟར་བས་དེ་ལྟར་དབང་བྱེད་ཀྱང་། འདས་པ་དང་མ་འོངས་པས་དབང་བྱེད་མི་ནུས་པའི་ཕྱིར་དང་། ད་
ལྟར་བ་ཡང་ཐམས་ཅད་ཀྱིས་དོན་བཞི་ཆར་ལ་དབང་བས་མ་ཁྱབ་སྟེ། ལུས་ཀྱི་ཆ་མཐའ་དག་མི་མཛེས་པའམ།
མི་སྡུག་པའི་གང་ཟག་ཡོད་པ་གང་ཞིག དེ་དག་གི་དབང་པོ་རྣམས་ཀྱིས་ལུས་མཛེས་པ་ལ་དབང་མི་བྱེད་པའི་
ཕྱིར་ཏེ། དེས་ལུས་མཛེས་པར་བྱེད་མི་ནུས་པའི་ཕྱིར་དང་། སྨྱོན་པ་དང་ར་རོ་བའི་མིག་དབང་སོགས་ཀྱིས་
ལུས་ཡ་ང་བ་སོགས་ལས་སྲུང་བའི་ཁྱབ་པ་མེད་པའི་ཕྱིར། དེ་བཞིན་དུ་ཕོ་མོའི་དབང་པོ་སོགས་བཞི་པོ་གང་
རུང་ཡིན་ན་ཡང་དོན་གཉིས་གཉིས་ལ་དབང་བྱེད་པས་མ་ཁྱབ་ཏེ། མ་ནིང་མཚན་གཉིས་པ་ལྟ་བུའི་རྟེན་ལ་ཕོ་
མོའི་དབང་པོ་གཉིས་ཆར་ཡོད་པ་གང་ཞིག དེས་རང་གང་ལ་ལྡན་པའི་རྟེན་གྱི་གང་ཟག་ཕོ་མོ་གང་རུང་དུ་
མཚོན་པར་ཡང་མི་བྱེད་ལ། ཕོ་མོའི་རང་བཞིན་དང་ཁྱད་པར་ལ་ཡང་དབང་མི་བྱེད་པའི་ཕྱིར་ཏེ། གང་
ཟག་དེ་ཕོ་མོ་གང་ཡང་མ་ཡིན་པའི་ཕྱིར། མ་གྲུབ་ན། ཕོ་མོ་གཉིས་ཀའི་གཞི་མཐུན་དུ་ཁས་ལེན་དགོས་པར་



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
འགྱུར་ལ། གཞན་ཡང་མ་ནིང་གི་དབང་བོའི་རིགས་ལ་དཔྱད་པར་བྱ་བ་མང་ཡང་དེ་ཙམ་ལས་མ་སྤྲོས་སོ།
ཡང་། གལ་ཏེ་མཚན་གཉིས་པའི་རྟེན་ལ་ཕོ་མོའི་མཚན་མ་ཙམ་ཡོད་པ་ལས། ཕོ་མོའི་དབང་པོ་མེད་དོ། ། ཞེ་
ན། ཡོད་དེ། དེ་ཕོ་མོའི་དབང་པོ་གཉིས་ཆར་དང་ལྡན་པའི་ཕྱིར་ཏེ། འོག་ཏུ་དབང་པོ་མང་ལྡན་བཅུ་
དགུ་བཤད་པའི་སྐབས་སུ། མཚན་གཉིས་འཕགས་པ་ཆགས་བཅས་ཏེ། ། ཞེས་མཚན་གཉིས་པ་དེ་ཕོ་མོའི་
དབང་པོ་གཉིས་ཆར་དང་ལྡན་པར་བཤད་པའི་ཕྱིར།
སྲོག་གི་དབང་པོ་ཡིན་ན་ཡང་རིས་མཐུན་པར་ཉིང་མཚམས་སྦྱོར་བ་དང་། རྒྱུན་གནས་པར་བྱེད་པས་
མ་ཁྱབ་སྟེ། དགྲ་བཅོམ་ཐ་མའི་སྲོག་དབང་རྣམས་དེ་གཉིས་ཀ་མ་ཡིན་པའི་ཕྱིར་དང་། ཁམས་གོང་འོག་ཏུ་
སྐྱེ་བ་ལེན་ཁ་མའི་སྲོག་དབང་སོགས་ལ་ཡང་དཔྱད་པར་བྱ་བ་ཡོད་དེ། འོག་ཏུ་སྐལ་མཉམ་གྱི་རྒྱུའི་སྐབས་སུ་
བཤད་པར་བྱའོ། །
ཡིད་དབང་གིས་ཡང་སྲིད་དུ་ཉིང་མཚམས་སྦྱོར་བར་གསུངས་པ་ཡང་ཟག་བཅས་འབའ་ཞིག་ལ་དགོངས་
པ་ཡིན་གྱི། ཟག་མེད་ཀྱི་ཡིད་དབང་རྣམས་ནི་དེ་ལྟར་མ་ཡིན་ལ། ཟག་བཅས་ཀྱི་ཡིད་དབང་ལ་ཡང་ཁྱབ་པ་
མེད་དེ། དགྲ་བཅོམ་ཐ་མའི་ཡིད་དབང་སོགས་ཡང་སྲིད་དུ་ཉིང་མཚམས་མི་སྦྱོར་བའི་ཕྱིར་དང་། ཡིད་དགེ་
མི་དགེ་ལུང་མ་བསྟན་གང་རུང་འདས་པ་དང་། མ་འོངས་པ་རྣམས་ལུས་ངག་གི་ལས་ལ་དབང་མི་བྱེད་པའི་
ཕྱིར། ཚོར་བའི་དབང་པོ་ལྔ་ཀུན་ནས་ཉོན་མོངས་པ་ལ་དབང་བྱེད་པར་གསུངས་པ་ཡང་ཟག་བཅས་ཀྱི་ཚོར་
བ་ལྔ་པོ་གང་རུང་ལ་དགོངས་པ་ཡིན་གྱི། ཟག་མེད་ཀྱི་ངོ་བོར་གྱུར་བའི་བདེ་བ་ཡིད་བདེ་བཏང་སྙོམས་གསུམ་
པོ་གང་རུང་ནི་དེ་ལྟར་མ་ཡིན་པའི་ཕྱིར། ཟག་བཅས་ཀྱི་བདེ་བ་ཡིད་བདེ་བཏང་སྙོམས་གསུམ་པོ་གང་རུང་
ཡིན་ན་ཡང་ཀུན་ནས་ཉོན་མོངས་པ་ལ་དབང་བྱེད་པས་མ་ཁྱབ་ཏེ། ཚོགས་སྦྱོར་སོགས་ཀྱི་དད་སོགས་དབང་
པོ་ལྔ་པོ་གང་རུང་དང་མཚུངས་ལྡན་གྱི་ཚོར་བ་རྣམས་དེ་མ་ཡིན་པའི་ཕྱིར། ལྷག་མ་དད་སོགས་དབང་པོ་ལྔ་
དང༌། དྲི་མེད་ཀྱི་དབང་པོ་གསུམ་པོ་གང་རུང་ལ་ནི་རྣམ་བྱང་ལ་དབང་བྱེད་པས་ཁྱབ་པར་ཁས་བླངས་ཀྱང་
འགལ་བ་མེད་དོ། །
དེ་ལ་ཁོ་ན་རེ། ཚོར་བའི་དབང་པོ་ལྔ་ཆོས་ཅན། ཀུན་ནས་ཉོན་མོངས་ཕྱོགས་ཀྱི་ཆོས་ཡིན་པར་ཐལ།
ཀུན་ནས་ཉོན་མོངས་པ་ལ་དབང་བྱེད་པའི་ཆོས་ཡིན་པའི་ཕྱིར། ཟེར་ན། ཚོར་བ་ལྔ་ཀུན་ནས་ཉོན་མོངས་
55



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ལ་དབང་བྱེད་པར་གསུངས་པ་ནི། གོང་དུ་བཤད་པ་ལྟར་ཟག་བཅས་ཀྱི་ཚོར་བ་གཞིར་བཞག་ནས་གསུངས་པ་
ལས། རྫས་སྤྱི་དང་ཉིས་མགོ་སོགས་ལ་དགོངས་པ་མ་ཡིན་མོད། འོན་ཀྱང་དེ་ལྟར་ནན་གྱིས་འདྲི་ན།
ཚོར་བ་ལྔ་པོ་སྤྱི་ཙམ་བ་དེ་ཟག་བཅས་སུ་ཁས་བླངས་ཆོག་པ་མ་ཟད་གཞུང་གི་ཚིག་ཟིན་དང་མི་འགལ་བའི་སླད་དུ་
འདོད་ལན་བཏབ་པ་ལ། ཁོ་ན་རེ། འོ་ན། ཚོར་བ་བདེ་བ། ཡིད་བདེ། བཏང་སྙོམས་གསུམ་པོ་དེ་
ཡང་ཀུན་ནས་ཉོན་མོངས་ཕྱོགས་ཀྱི་ཆོས་ཡིན་པར་ཐལ། ཚོར་བའི་དབང་པོ་ལྔ་པོ་དེ་ལྟར་ཡིན་པའི་ཕྱིར།
འདོད་ན། དེ་གསུམ་ཆོས་ཅན། ཁྱོད་ཀྱི་ངོ་བོར་གྱུར་པའི་ཟག་མེད་ཀྱི་ལམ་མེད་པར་ཐལ། ཁྱོད་ཀུན་
ནས་ཉོན་མོངས་ཕྱོགས་ཀྱི་ཆོས་ཡིན་པའི་ཕྱིར་ཟེར་ན་མ་ཁྱབ། འོ་ན། ཁོ་རང་ལ། ཚོར་བ་བཏང་སྙོམས་
ཆོས་ཅན། ཟག་བཅས་ཡིན་པར་ཐལ། ཟག་བཅས་ཟག་མེད་གང་རུང་གང་ཞིག ཟག་མེད་མ་ཡིན་པའི་
ཕྱིར། མ་གྲུབ་ན་སླ། འདོད་ན་དེ་ཆོས་ཅན། ཁྱོད་ཀྱི་ངོ་བོར་གྱུར་པའི་ཟག་མེད་ཀྱི་ལམ་མེད་པར་ཐལ།
ཁྱོད་ཟག་བཅས་ཡིན་པའི་ཕྱིར། ཁྱབ་པ་འགྲིག ཡང་ཁོ་ན་རེ། ཚོར་བ་ལྔ་པོ་རྫས་སྤྱི་ཙམ་པ་དེ་ཀུན་ནས་
ཉོན་མོངས་ཕྱོགས་དང་། རྣམ་བྱང་ཕྱོགས་ཀྱི་ཆོས་གང་ཡང་མ་ཡིན་ནོ་ཟེར་ན། མི་འཐད་པར་ཐལ།
ཚོར་བ་ལྔ་པོ་ཀུན་ནས་ཉོན་མོངས་ཕྱོགས་ཀྱི་ཆོས་ཡིན་པའི་ཕྱིར་ཏེ་དབང་པོ་ཉེར་གཉིས་ཀྱི་ནང་ནས་མིག་སོགས་
དབང་པོ་དྲུག་དང་ ཕོ་མོའི་དབང་པོ་གཉིས། སྲོག་གི་དབང་པོ། ཚོར་བའི་དབང་པོ་ལྔ་དང་བཅས་
པའི་བཅུ་བཞི་པོ་དེ་ཀུན་ནས་ཉོན་མོངས་ཕྱོགས་ཀྱི་ཆོས་ཡིན་པའི་ཕྱིར། དེར་ཐལ། དེ་རྣམས་འཁོར་བར་
འཇུག་པའི་རྟེན་དང་། སྐྱེ་བ་དང་། གནས་པ་དང་། ལོངས་སྤྱོད་པར་གཞི་ཡིན་པའི་རྒྱུ་མཚན་གྱིས་ཀུན་
ནས་ཉོན་མོངས་ཕྱོགས་ཀྱི་ཆོས་སུ་བཞག་པ་ཡིན་པའི་ཕྱིར། དེར་ཐལ། རྩ་བ་ལས། ཡང་ན་འཇུག་པའི་
རྟེན་དང་ནི། ། སྐྱེ་དང་གནས་དང་ཉེར་སྤྱོད་ལས། ། བཅུ་བཞི་ཞེས་གསུངས་པའི་ཕྱིར། གཞན་ཡང་། ཚོར་
བའི་དབང་པོ་ལྔ་པོ་དེ་ཀུན་ནས་ཉོན་མོངས་ཕྱོགས་ཀྱི་ཆོས་ཡིན་པར་ཐལ། དབང་པོ་དང་པོ་དགུ་པོ་དེ་ཀུན་
ནས་ཉོན་མོངས་པའི་གཞི་དང་། ཚོར་བའི་དབང་པོ་ལྔ་པོ་ཀུན་ནས་ཉོན་མོངས་པར་བྱེད་པའི་ངོ་བོ་ཉིད་ཡིན་
པའི་ཕྱིར། དེར་ཐལ། འགྲེལ་པ་མངོན་པའི་རྒྱན་ལས། དབང་པོ་དགུ་པོ་དེ་དག་ནི་ཀུན་ནས་ཉོན་མོངས་
པའི་གཞི་ཡིན་ནོ། ། ཚོར་བ་རྣམས་ནི་ཀུན་ནས་ཉོན་མོངས་པར་བྱེད་པའི་ངོ་བོ་ཉིད་ཡིན་པའམ། དེའི་འབྲས་
བུ་ཡིན་པའི་ཕྱིར་བསྟན་ཏོ། ། ཞེས་གསུངས་པའི་ཕྱིར། དེས་ན་གཞུང་གི་ཚིག་ཟིན་དང་མི་འགལ་བར་བྱེད་ན་



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ། །
ལན་འདེབས་ཚུལ་གོང་ལྟར་ལེགས་སོ། ། །
བྱེ་བྲག་སྨྲ་བས་མིག་སོགས་དབང་པོ་ལྔས། ། ལུས་མཛེས་པ་ལ་དབང་བྱེད་པར་བཤད་པ་ནི། འཇིག་
རྟེན་རང་ག་བ་རྣམས་ཀྱི་དབང་པོ་ཞེས་པ་མིག་ཤེས་ཀྱི་ཡུལ་ལས་འདས་པའི་གཟུགས་ཅན་དང་བ་ཞིག་ཡོད་པ་མ་
ཤེས་པས་མིག་དང་། རྣ་བ་སོགས་ཀྱི་དབང་རྟེན་ཁོག་པ་སོགས་དབང་པོ་དེ་དང་དེ་ཡིན་ནོ་སྙམ་དུ་འཛིན་པ་
དང་མཐུན་པར་ཁས་བླངས་པར་སྣང་གི། དོན་གྱི་གནས་ཚོད་ནི། ལུས་མཛེས་པ་སོགས་དབང་རྟེན་གྱིས་
བྱེད་པ་ལས། དབང་པོས་བྱེད་པ་མ་ཡིན་ཏེ། ལུས་མཛེས་མི་མཛེས་ཀྱི་ཐ་སྙད་ནི་མིག་ཤེས་ཀྱི་ཡུལ་དུ་གྱུར་
བའི་ལུས་ཀྱི་དབྱིབས་དང་ཁ་དོག་ལ་བརྟེན་ནས་བཏགས་པ་ཡིན་ན། མིག་དབང་སོགས་ནི་མིག་ཤེས་ཀྱི་ཡུལ་
མིན་པས་དེ་ཡོད་ན་མཛེས་པ་དང་། མེད་ན་མི་མཛེས་པའི་ཐ་སྙད་མི་ཐོབ་པའི་ཕྱིར།
འོ་ན། བྱེ་བྲག་སྨྲ་བའི་རང་ལུགས་ལ་ཇི་ལྟར་སྨྲ་ཞེ་ན། མིག་སོགས་དབང་པོ་རྣམས་ཁོ་ནས་ལུས་
མཛེས་པར་མི་བྱེད་ཀྱང་། དེ་དང་ལྡན་པའི་དབང་རྟེན་གྱིས་མཛེས་པར་བྱེད་པ་ལ། དབང་པོས་ཀྱང་མཛེས་
པར་བྱེད་པར་དོན་གྱིས་སོང་བས་དབང་པོ་དང་དབང་རྟེན་གཉིས་ཀས་ལུས་མཛེས་པར་བྱེད་པ་ཡིན་ནོ་ཞེས་
སྨྲའོ། ། དེ་ལ་ཁོ་ན་རེ། འོ་ན། མིག་དབང་ཆོས་ཅན། ཁྱོད་ཀྱིས་ལུས་མཛེས་པར་བྱེད་པར་ཐལ། ཁྱོད་
དང་དབང་རྟེན་གཉིས་ཀས་ལུས་མཛེས་པར་བྱེད་པའི་ཕྱིར། འདོད་ན། མིག་དབང་ཆོས་ཅན། ཁྱོད་
ཡོད་ན་ལུས་མཛེས་པ་དང་། མེད་ན་མི་མཛེས་པ་མིག་ཤེས་ཀྱིས་མཐོང་བར་ཐལ། འདོད་པའི་ཕྱིར།
འདོད་ན། མིག་དབང་ཆོས་ཅན། མིག་ཤེས་ཀྱི་ཡུལ་ཡིན་པར་ཐལ། ཁྱོད་ཡོད་ན་མཛེས་པ་དང་།
མེད་ན་མི་མཛེས་པ་མིག་ཤེས་ཀྱིས་མཐོང་པའི་ཕྱིར་ཟེར་ན་མ་ཁྱབ་ཅེས་བྱའོ། ། །
ཚོར་བའི་དབང་པོ་ལྔ་བྱེ་བྲག་ཏུ་བཤད་པ། །
མྱ་ངན་འདས་སོགས་གོང་ནས་གོང་། ། ཞེས་སོགས་ཀྱིས་དྲི་མེད་ཀྱི་དབང་པོ་གསུམ་པོས་རང་གི་གོང་མ་
གོང་མ་ཐོབ་པ་ལ་དབང་བྱེད་ཚུལ་བསྟན་པ་སྟེ། ཀུན་ཤེས་བྱེད་པའི་དབང་པོས་རང་གི་གོང་མ་ཀུན་ཤེས་པའི་
དབང་པོ་ཐོབ་པ་ལ་དབང་བྱེད། དེ་བཞིན་དུ། ཀུན་ཤེས་པའི་དབང་པོས་ཀུན་ཤེས་ལྡན་པའི་དབང་པོ་
དང༌། ཀུན་ཤེས་ལྡན་པའི་དབང་པོས་ལྷག་མེད་མྱང་འདས་ཐོབ་པ་ལ་དབང་བྱེད་པའི་ཕྱིར།
5



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ལུས་ཚོར་སིམ་པ་མ་ཡིན་གང་། ། ཞེས་སོགས་ཀྱི་སྐབས་སུ། ཚོར་བའི་དབང་པོ་ལྔ་བྱེ་བྲག་ཏུ་བཤད་པ་
སྟེ། དེ་ཡང་འདོད་པའི་སས་བསྡུས་ཀྱི་ལུས་ཤེས་སམ་དབང་པོའི་རྣམ་ཤེས་ལྔའི་འཁོར་གྱི་ཚོར་བ་སིམ་པ་མ་
ཡིན་པ་གདུང་བར་ཉམས་སུ་མྱོང་བ་ནི་ཚོར་བ་སྡུག་བསྔལ་གྱི་དབང་པོ་དང་། དེ་དག་གི་འཁོར་གྱི་ཚོར་བ་སིམ་
པར་ཉམས་སུ་མྱོང་བ་ནི་བདེ་བའི་དབང་པོ་སྟེ། འདིར་སིམ་པ་ནི་བདེ་བ་དང་། གདུང་བ་ནི་སྡུག་བསྔལ་ལ་
བཏགས་པ་ཡིན་ལ། ལུས་ཚོར་ཞེས་པའི་ལུས་ཀྱང་དབང་པོ་གཟུགས་ཅན་པ་རྣམས་ལ་བྱེད་པ་ཡིན་ནོ། ། ལུས་
ཚོར་སིམ་པ་བདེ་བའི་དབང་པོ་ཡིན་པར་མ་ཟད། བསམ་གཏན་གསུམ་པའི་སས་བསྡུས་ཀྱི་ཡིད་ཀྱི་རྣམ་ཤེས་
ཀྱི་འཁོར་དུ་གྱུར་པའི་ཚོར་བ་སིམ་པ་ཡང་བདེ་བའི་དབང་པོ་ཡིན་ཏེ། གསུམ་པའི་སས་བསྡུས་ཀྱི་དབང་ཤེས་
མེད་པས་ལུས་ཚོར་མེད་ལ། དགའ་བ་ལ་འདོད་ཆགས་དང་བྲལ་བས་ཡིད་བདེ་ཡང་མེད་པའི་ཕྱིར་རོ། །
འདོད་པ་དང་། བསམ་གཏན་དང་པོ་དང་། གཉིས་པ་རྣམས་ཀྱི་ཡིད་ཀྱི་རྣམ་ཤེས་ཀྱི་འཁོར་དུ་གྱུར་བའི་
ཚོར་བ་སིམ་པར་ཉམས་སུ་མྱོང་བ་ནི་ཚོར་བ་ཡིད་བདེའི་དབང་པོ་ཡིན་ཏེ། ས་དེ་དག་དགའ་བ་ལ་འདོད་
ཆགས་དང་མ་བྲལ་བས་ཡིད་ཤེས་འཁོར་གྱི་སིམ་པ་ནི་དགའ་བ་ཡིན་པའི་ཕྱིར་རོ། ། སེམས་བདེ་དང་ཡིད་བདེའི་
ཁྱད་པར་ཡང་། འདོད་པ་ནས་བསམ་གཏན་གཉིས་པའི་བར་གྱི་ཡིད་ཀྱི་དགའ་བ་ནི་རྣམ་རྟོག་ཙམ་གྱིས་སྐྱེ་
ཞིང་མི་བརྟན་པ་ཡིན་པས་ཡིད་བདེར་འཇོག་ལ། བསམ་གཏན་གསུམ་པའི་ཡིད་ཀྱི་བདེ་བ་ནི་བརྟན་པར་
གནས་པས་སེམས་བདེ་ཞེས་སུ་ཐ་སྙད་འདགས་(གདགས་)སོ། །
འདོད་པའི་ཡིད་ཀྱི་རྣམ་ཤེས་ཀྱི་འཁོར་དུ་གྱུར་པའི་ཚོར་བ་སིམ་པ་མ་ཡིན་པ་གདུང་བར་མྱོང་བ་ནི་ཡིད་མི་
བདེ་བའི་དབང་པོའོ། ། གོང་དུ་བཤད་པའི་ཚོར་བ་བཞི་པོ་དེ་དག་ལས་གཞན་པ་བར་མའི་ངོ་བོར་གྱུར་པའི་ལུས་
ཚོར་སེམས་ཚོར་ཐམས་ཅད་ནི་ཚོར་བ་བཏང་སྙོམས་ཀྱི་དབང་པོའོ། ། ཚོར་བ་ལྔ་པོ་དེ་ལས་སྡུག་བསྔལ་དང་།
ཡིད་མི་བདེ་བ་གཉིས་ནི་འདོད་པ་མ་གཏོགས་ས་གཞན་ན་མེད། ཡིད་བདེ་ཡང་འདོད་པ་དང་། བསམ་
གཏན་དང་པོ་དང་། གཉིས་པ་གསུམ་ན་མ་གཏོགས་མེད། བདེ་བ་ཡང་འདོད་པ་དང་། བསམ་གཏན་
དང་པོ་དང་། གསུམ་པ་གསུམ་ན་མ་གཏོགས་མེད་ལ། དེ་གསུམ་ན་ཡོད་དེ། འདོད་པ་དང་བསམ་
གཏན་དང་པོ་ན་དབང་ཤེས་འཁོར་གྱི་བདེ་བའི་དབང་པོ་ཡོད་ལ། བསམ་གཏན་གསུམ་པ་ན་ཡིད་ཤེས་འཁོར་
གྱི་བདེ་བའི་དབང་པོ་ཡོད་པའི་ཕྱིར། ཚོར་བ་བཏང་སྙོམས་ནི་ས་ཐམས་ཅད་ན་ཡོད་དེ། འདོད་པ་དང་



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
བསམ་གཏན་དང་པོ་གཉིས་ན་དབང་ཤེས་ཡིད་ཤེས་གཉིས་ཀའི་ངོ་བོར་གྱུར་བའི་བཏང་སྙོམས་ཡོད་ལ།
བསམ་གཏན་ཕྱི་མ་གསུམ་དང་། གཟུགས་མེད་བཞིན་ཡིད་ཤེས་ཀྱི་ངོ་བོར་གྱུར་པའི་ཚོར་བ་བཏང་སྙོམས་ཡོད་
པའི་ཕྱིར། བསམ་གཏན་བཞི་པ་ཡན་ཆད་ན་ཚོར་བ་བཏང་སྙོམས་མ་གཏོགས་བདེ་བ་དང་ཡིད་བདེ་སོགས་
མེད་དེ། དེ་དག་ལ་འདོད་ཆགས་དང་བྲལ་བའི་ཕྱིར། ཚོར་བ་ལྔ་པོ་དེ་བསྡུ་ན། བདེ་སྡུག་བཏང་སྙོམས་
གསུམ་དུ་འདུ་སྟེ། ཡིད་མི་བདེ་ནི་སྡུག་བསྔལ་དང་། ཡིད་བདེ་ནི་བདེ་བར་འདུ་བའི་ཕྱིར། དེས་ན་ཚོར་
བཡིད་མི་བདེ་དེ་སྤྱིར་ཚོར་བ་སྡུག་བསྔལ་ཡིན་ཀྱང་། ཚོར་བ་ལ་ལྔར་ཕྱེ་བའི་སྡུག་བསྔལ་མ་ཡིན་པ་དང་།
ཡིད་བདེ་ཡང་སྤྱིར་བདེ་བ་ཡིན་ཀྱང་། ཚོར་བ་ལ་ལྔར་ཕྱེ་བའི་བདེ་བ་མ་ཡིན་པའི་ཁྱད་པར་ཕྱེ་དགོས་སོ། །
འདིའི་སྐབས་སུ་དོགས་པ་གཅོད་པ་ལ། ཁོ་ན་རེ། འོ་ན། ཟག་བཅས་ཀྱི་ཚོར་བ་བདེ་བ་ཆོས་ཅན།
བདེ་བ་ཡིན་པར་ཐལ། ཚོར་བ་བདེ་བ་ཡིན་པའི་ཕྱིར། འདོད་ན། མི་འཐད་པར་ཐལ། སྡུག་བསྔལ་
ཡིན་པའི་ཕྱིར། དེར་ཐལ། ཟག་བཅས་ཡིན་པའི་ཕྱིར་ཟེར་ན་མ་ཁྱབ། དེ་ལ་ཁྱབ་པར་ཐལ། ཟག་
བཅས་ཐམས་ཅད་སྡུག་བསྔལ་བ། ། ཞེས་གསུང་པའི་ཕྱིར་ན་ཡང་མ་ཁྱབ་སྟེ། ཟག་བཅས་ཐམས་ཅད་སྡུག་
བསྔལ་བར་གསུངས་པ་དང་འཁོར་བ་ན་བདེ་བ་མེད་པར་གསུངས་པ་སོགས་ནི། སྡུག་བསྔལ་གསུམ་པོ་ཅི་
རིགས་པས་སྡུག་བསྔལ་ལ་དགོངས་པ་ལས་ཚོར་བ་སྡུག་བསྔལ་ལ་དགོངས་པ་མ་ཡིན་པའི་ཕྱིར་དང་། རྩོད་
པའི་སྐབས་སུ། སྡུག་བསྔལ་གསུམ་པོ་གང་རུང་ཡིན་ན་སྡུག་བསྔལ་ཡིན་པས་ཁྱབ་པ་ཡང་ཁས་ལེན་མི་རིགས་
པའི་ཕྱིར། མ་གྲུབ་ན། འོ་ན། ཁོ་རང་ལ། ཟག་བཅས་ཀྱི་ཚོར་བ་བདེ་བ་ཆོས་ཅན། སྡུག་བསྔལ་
ཡིན་པར་ཐལ། འགྱུར་བའི་སྡུག་བསྔལ་ཡིན་པའི་ཕྱིར་དང་། ཟག་བཅས་ཀྱང་ཡིན་པའི་ཕྱིར། འདོད་ན།
དེ་ཆོས་ཅན། བདེ་སྡུག་གཉིས་ཀ་ཡིན་པར་ཐལ། སྡུག་བསྔལ་ཡིན་པ་གང་ཞིག བདེ་བ་ཡིན་པའི་ཕྱིར།
ཕྱི་མ་མ་གྲུབ་ན། འོ་ན། ཟག་བཅས་ཀྱི་བདེ་བ་ཡིན་ན་བདེ་བ་མ་ཡིན་པས་ཁྱབ་བར་ཐལ། འདོད་ན།
དགེ་བའི་རྣམ་སྨིན་གྱི་འབྲས་བུར་གྱུར་པའི་བདེ་བ་ཆོས་ཅན། སྡུག་བསྔལ་ཡིན་པར་ཐལ། འདོད་ན། རྒྱུ་
དགེ་བ་བྱས་པ་ལས་འབྲས་བུ་སྡུག་བསྔལ་འབྱུང་བ་སྲིད་པར་ཐལ་བ་དང་། བདེ་བ་ཡིན་ན་ཟག་མེད་ཀྱི་བདེ་བ་
ཡིན་པས་ཁྱབ་བར་ཁས་ལེན་དགོས་པ་སོགས་ཧ་ཅང་ཐལ་བར་འགྱུར་རོ། ། ཡང་། ཟག་བཅས་ཀྱི་ཚོར་བ་བདེ་
བ་དེ་བདེ་སྡུག་གཉིས་ཀ་ཡིན་ནོ་ཟེར་ན་ཡང་གོང་དང་མཚུངས་ཏེ། དེ་དགེ་སྡིག་གཉིས་ཀའི་འབྲས་བུ་ཡིན་པ་



ས་ས
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
སོགས་རྒྱུ་འབྲས་འཆོལ་བར་ཁས་ལེན་དགོས་པའི་ཕྱིར་རོ། །
ཡང་། ཁོ་ན་རེ། འོ་ན། ལྟ་བ་བཀའ་རྟགས་ཀྱི་ཕྱག་རྒྱ་བཞི་ཞེས་པ་དེ། ནང་པ་སངས་རྒྱས་པ་
ཐམས་ཅད་ཀྱིས་ཁས་མི་ལེན་པར་ཐལ། བྱེ་བྲག་སྨྲ་བས་ཁས་མི་ལེན་པའི་ཕྱིར། དེར་ཐལ། བྱེ་བྲག་སྨྲ་
བས་ཟག་བཅས་ཐམས་ཅད་སྡུག་བསྔལ་བར་ཁས་མི་ལེན་པའི་ཕྱིར། ཟེར་ན། མ་ཁྱབ་སྟེ། ཟག་བཅས་
ཐམས་ཅད་སྡུག་བསྔལ་བར་གསུངས་པའི་དོན་ནི་གོང་དུ་བཤད་པ་ལྟར་ཡིན་ལ། བྱེ་བྲག་སྨྲ་བས་ཀྱང་ཟག་
བཅས་ཐམས་ཅད་སྡུག་བསྔལ་གསུམ་པོ་ཅི་རིགས་པས་སྡུག་བསྔལ་བར་ཁས་ལེན་པའི་ཕྱིར། དེས་ན་རང་ཅག་
རྣམས་ཀྱིས་འཁོར་བ་སྤྱི་བྱེ་བྲག་གི་སྡུག་བསྔལ་སོགས་བསམ་པའི་ཚེ། འཁོར་བ་པའི་གང་ཟག་རྣམས་འགའ་
ཞིག་དངོས་སུ་སྡུག་བསྔལ་ལ་སྤྱོད། འགའ་ཞིག་བརྒྱུད་ནས་སྡུག་བསྔལ་ལ་སྤྱོད་ཚུལ་སོགས་དང་། འཁོར་
བའི་བདེ་བ་ཇི་ཙམ་ཆེ་ཡང་མཐར་སྡུག་བསྔལ་དུ་འགྱུར་བས་རྟག་མི་ཐུབ་ཅིང་སྙིང་པོ་མེད་ཚུལ་སོགས་བསམ་
དགོས་པའི་ཡིན་མོད་ཀྱང་། རྩོད་པའི་ཚེ། འཁོར་བའི་བདེ་བ་མཐའ་དག་སྡུག་བསྔལ་དུ་ཁས་བླངས་ན་
འཇོག་མཚམས་དཀའ་བར་འོང་ཞིང་། ཡང་། རྩོད་པའི་རིགས་པ་ལ་བསམ་ནས་འཁོར་བ་ན་བདེ་བ་ངེས་
པར་ཡོད་འདུག་སྙམ་ཆགས་པར་ཡང་བྱེད་མི་རིགས་སོ། ། ཞེས་འཕྲོས་བཤད་ཀྱི་ཚུལ་དུ་གླེངས་སོ། །
པ་ལ་བསe
༩
དྲི་མེད་དབང་པོ་གསུམ་དང་ཟག་བཅས་ཟག་མེད་ཀྱི་རབ་དབྱེ།
མཐོང་སྒོམ་མི་སློབ་ལམ་ལ་དགུ། ཞེས་པའི་སྐབས་སུ། མཐོང་སྒོམ་མི་སློབ་ལམ་གསུམ་སོ་སོའི་ངོ་
བོར་གྱུར་བའི་ཡིད་དབང་དང་། ཡིད་བདེ། བདེ་བ། བཏང་སྙོམས། དད་སོགས་ལྔ་སྟེ་དགུ་ནི་རིམ་
པ་བཞིན་ཀུན་ཤེས་བྱེད་པའི་དབང་པོ་དང་། ཀུན་ཤེས་པའི་དབང་པོ་དང་། ཀུན་ཤེས་ལྡན་པའི་དབང་པོ་
གསུམ་ལས་གཞན་དུ་མེད་ལ། དྲི་མེད་ཀྱི་དབང་པོ་གསུམ་དང་། མཐོང་སྒོམ་མི་སློབ་ལམ་གསུམ་ནི་རིམ་པ་
བཞིན་དོན་གཅིག་ཀྱང་ཡིན་ནོ། ། དྲི་མེད་ཀྱི་ལམ་གསུམ་ཅི་རིགས་པའི་ཚོགས་པ་ན་ཚོར་བ་ཡིད་བདེ་སོགས་
གསུམ་འབྱུང་ཚུལ་ཡང་། བསམ་གཏན་དང་པོའི་ཉེར་བསྡོག་མི་ལྕོགས་མེད་དང་། དང་པོའི་དངོས་གཞི་
ཁྱད་པར་ཅན་དང་། བསམ་གཏན་བཞི་པ་དང་། གཟུགས་མེད་དང་པོ་གསུམ་གྱི་དངོས་གཞི་ལ་བརྟེན་ན་
ཚོར་བ་བཏང་སྙོམས་འབའ་ཞིག་དང་། དང་པོའི་དངོས་གཞི་ཙམ་པོ་བ་དང་། གཉིས་པའི་དངོས་གཞི་ལ་



བང་
དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ། །
བརྟེན་ན་ཡིད་བདེ་དང་། གསུམ་པའི་དངོས་གཞི་ལ་བརྟེན་ན་སེམས་བདེ་སྟེ་ཅི་རིགས་པའི་དབང་དུ་བྱས་པ་
ལས་ཚོགས་པ་གཅིག་ན་ཚོར་བ་གསུམ་ཆར་འབྱུང་བ་ནི་མ་ཡིན་ཞིང་། མཐོང་ལམ་གཟུགས་མེད་ཀྱི་དངོས་
གཞི་ལ་མི་བརྟེན་པ་ཡང་གོང་དུ་བཤད་ཟིན་པ་ལྟར་རོ། ། །
གསུམ་ནི་དྲི་མ་མེད། ། གཟུགས་ཅན་སྲོག་དང་སྡུག་བསྔལ་དག། ཞེས་སོགས་ཀྱི་སྐབས་སུ། དབང་
པོ་ཉེར་གཉིས་ཀྱི་ནང་ནས་དྲི་མེད་ཀྱི་དབང་པོ་གསུམ་ནི་མཐའ་གཅིག་ཏུ་ཟག་མེད་ཁོ་ན་ཡིན་ལ། མིག་སོགས་
གཟུགས་ཅན་གྱི་དབང་པོ་བདུན་དང་། སྲོག་དབང་། ཡིད་མི་བདེ། སྡུག་བསྔལ་གྱི་དབང་པོ་སྟེ་བཅུ་ནི་
མཐའ་གཅིག་ཏུ་ཟག་བཅས་དང་། ཡིད་དབང་དང་། བདེ་དབང་། ཡིད་བདེ། བཏང་སྙོམས།
དད་སོགས་ལྔ་སྟེ་དགུ་ལ་ནི་ཟག་བཅས་ཟག་མེད་གཉིས་ཀ་ཡོད་དེ། དྲི་མེད་གསུམ་གྱི་ཚོགས་པ་ན་ཡོད་པ་
རྣམས་ཟག་མེད་དང་། དེ་ལས་གཞན་པ་ནི་ཟག་བཅས་ཡིན་པའི་ཕྱིར་རོ། །
རྣམ་སྨིན་དང་རྒྱུས་བྱུང་གཉིས་ལ་དོགས་པ་དཔྱོད་པ།
སྲོག་ནི་རྣམ་སྨིན་བཅུ་གཉིས་གཉིས། ། ཞེས་སོགས་ཀྱི་སྐབས་སུ། , དབང་པོ་ཉེར་གཉིས་ལས་སྲོག་
དབང་ནི་མཐའ་གཅིག་ཏུ་རྣམ་སྨིན་ཁོ་ན་ཡིན་ཏེ། བདེ་འགྲོ་བའི་སྲོག་དབང་རྣམས་དགེ་བ་ཟག་བཅས་ཀྱི་
རྣམ་སྨིན་དང་། ངན་འགྲོ་བའི་སྲོག་དབང་རྣམས་ནི་མི་དགེ་བའི་རྣམ་སྨིན་ཡིན་པའི་ཕྱིར་རོ། ། འོ་ན། དགྲ་
བཅོམ་པ་རྫུ་འཕྲུལ་དང་ལྡན་པ་སེམས་ལ་དབང་ཐོབ་པ་སོགས་ཀྱིས་ལོངས་སྤྱོད་ཀྱི་རྣམ་སྨིན་ཚེའི་རྣམ་སྨིན་དུ་
བསྒྱུར་ནས་ཚེ་རིང་དུ་བསྲིངས་པ་དང་། ཚེའི་རྣམ་སྨིན་ལོངས་སྤྱོད་ཀྱི་རྣམ་སྨིན་དུ་བསྒྱུར་ནས་ཚེ་གཏོང་བ་
སོགས་ཡོད་པར་བཤད་ན། དེ་ལྟར་ཚེ་བསྲིངས་པ་སྲོག་གམ་ཚེ་དེ་རྣམ་སྨིན་ཡིན་ནམ་མ་ཡིན། ཞེ་ན། བྱེ་
བྲག་སྨྲ་བ་ཁ་ཅིག་ནི་ཡོ་བྱད་དགེ་འདུན་ལ་ཕུལ་བ་སོགས་ཀྱི་སྒོ་གསུམ་གྱི་ལས་དགེ་བ་ཟག་བཅས་དེའི་མཐོང་ཆོས་
ཀྱི་རྣམ་སྨིན་ཡིན་པར་འདོད་ལ། ཁ་ཅིག་ནི་སྔོན་གྱི་ཚེའི་ལྷག་མ་ལུས་པ་དག་དགེ་འདུན་ལ་ཡོ་བྱད་ཕུལ་བ་
སོགས་ཀྱིས་འདྲེན་པ་ལ་ལོངས་སྤྱོད་ཀྱི་རྣམ་སྨིན་དུ་བཏགས་པ་ལས། དོན་དུ་སྔོན་གྱི་དགེ་བའི་ལས་ཀྱི་རྣམ་
སྨིན་ཡིན་པར་འདོད་ལ། སློབ་དཔོན་གྱི་བཞེད་པ་ནི། ཏིང་ངེ་འཛིན་སོགས་ཀྱི་མཐུས་སྔོན་ལས་ཀྱིས་
འཕངས་པའི་ཚེའི་དུས་ངེས་པ་ཅན་དེ་བཟློག་ནས། ཏིང་ངེ་འཛིན་ལས་གསར་དུ་སྐྱེས་པའི་ཚེ་བསྲིངས་པ་
༢༨
[ས་



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དང་
། གཏོང་བ་ཡོད་པས་སྲོག་རྣམ་སྨིན་དུ་བཤད་པ་ནི་ཐ་མལ་པའི་དབང་དུ་བྱས་ཏེ་གཙོ་ཆེ་བ་ལ་དགོངས་པ་
ལས་ཅི་དགར་བྱར་ཡོད་པའི་ཚེ་ཡང་ཡོད་པར་བཞེད་དོ། ། དེ་ལྟར་ན་ཚེ་ལ་འདོད་རྒུར་དབང་བསྒྱུར་བ་རྣམས་ཀྱི་
ཚེ་ལ་ནི་མཐའ་གཅིག་ཏུ་རྣམ་སྨིན་ཡིན་པས་ཁྱབ་པ་མེད་མོད། འོན་ཀྱང་བྱེ་བྲག་སྨྲ་བ་རང་ལུགས་སྲོག་དབང་
ལ་རྣམ་སྨིན་གྱིས་ཁྱབ་པར་འདོད་པ་ལྟར་ན། གོང་དུ་བཤད་པ་ལྟར་གྱི་གསར་དུ་བསྲིངས་བའི་ཚེའམ་སྲོག་ནི།
དགེ་བའི་ལས་མཐུ་ཆེ་བ་དེའི་མཐོང་ཆོས་ཀྱི་རྣམ་སྨིན་ཡིན་པར་འདོད་ན། ཁས་ལེན་འཛིན་བདེ་བ་མ་ཟད།
དོན་ལ་ཡང་འགལ་བ་མེད་ལ། འདིར་ལོངས་སྤྱོད་ཀྱི་རྣམ་སྨིན་ཞེས་བཤད་པ་ནི། ལོངས་སྤྱོད་དགེ་འདུན་
དང་འགོག་པ་ལས་ལངས་མ་ཐག་པ་སོགས་ཡུལ་ཁྱད་པར་ཅན་ལ་ཕུལ་བའི་དགེ་བའི་ལས་ཀྱི་རྣམ་སྨིན་ལ་ལོངས་
སྤྱོད་ཀྱི་རྣམ་སྨིན་ཞེས་བཏགས་པའམ། བར་གྱི་ཚིག་མི་མངོན་པར་བསྡུས་པ་ལས་ལོངས་སྤྱོད་དེ་ཁའི་རྣམ་སྨིན་
དུ་འདོད་པ་ནི་མ་ཡིན་ནོ། ། བྱེ་བྲག་སྨྲ་བ་ཁ་ཅིག་གི་ལུགས་ལྟར། སྐྱེ་བ་སྔོན་མའི་ཚེའི་ལྷག་མ་སྐྱེ་བ་འདིར་
འདྲེན་པ་ཡོད་པར་འདོད་པ་བཞིན་དུ། སྐྱེ་བ་ཕྱི་མའི་ཚེ་ཡང་ཚེ་འདིར་འདྲེན་པ་ཡོད་མེད་དཔྱད་པའི་གཞིར་
སྣང་ཡང་མང་བར་འགྱུར་བས་མ་སྤྲོས་ལ། དེ་ལ་ཁོ་ན་རེ། འོ་ན། སྐྱེ་བ་སྔོན་མའི་ཚེའི་ལྷག་མ་ཚེ་འདིར་
དྲངས་པའི་སྲོག་དབང་དེ་ཆོས་ཅན། སྐྱེ་བ་སྔོན་མའི་སྲོག་དབང་ཡིན་པར་ཐལ། སྐྱེ་བ་སྔོན་མའི་སྲོག་དབང་
གི་ལྷག་མ་ཡིན་པའི་ཕྱིར། ཟེར་ན་མ་ཁྱབ་སྟེ། སྐྱེ་བ་སྔོན་མའི་སྲོག་དབང་གི་ལྷག་མ་དེ་སྔོན་མའི་རྟེན་ལ་མ་
རྫོགས་པས་ཚེ་འདིའི་སྲོག་དབང་དུ་སྨིན་པ་ཡིན་པའི་ཕྱིར།
དད་སོགས་དབང་པོ་མཐའ་མ་བརྒྱད་དང་། ཡིད་མི་བདེ་མ་གཏོགས་པ་སྲོག་དབང་ལས་གཞན་པའི་
དབང་པོ་བཅུ་གཉིས་པོ་རྣམས་ལ་ནི་རྣམ་སྨིན་ཡིན་མིན་གཉིས་ཀའི་ཆ་ཡོད་དེ། མིག་སོགས་དབང་པོ་གཟུགས་
ཅན་བདུན་གྱི་རྒྱས་བྱུང་རྣམས་རྣམ་སྨིན་མ་ཡིན་ལ། རྣམ་སྨིན་གྱི་རྒྱུ་ལས་བྱུང་བ་རྣམས་ནི་རྣམ་སྨིན་ཡིན་པ་
དང་། ཡིད་དབང་དགེ་བ་དང་། ཉོན་མོངས་ཅན་དང་། སྤྱོད་ལམ་པ་དང་། བཟོའི་གནས་པ་དང་།
སྤྲུལ་པའི་སེམས་དང་དེ་དག་གི་འཁོར་གྱི་ཚོར་བ་གཞན་བཞི་ཅི་རིགས་པ་དང་བཅས་པ་རྣམས་ནི་རྣམ་སྨིན་མ་
ཡིན་ལ། རྣམ་སྨིན་གྱི་རྒྱུ་ལས་སྐྱེས་པ་རྣམས་ནི་རྣམ་སྨིན་ཡིན་ནོ། །
འདིར་དབང་པོ་གཟུགས་ཅན་པའི་རྣམ་སྨིན་དང་། རྒྱས་བྱུང་གི་ཁྱད་པར་ལ་དོགས་པ་དཔྱད་པ་ལ།
བྱེ་སྨྲའི་རང་ལུགས་ལ་རྣམ་སྨིན་དང་རྒྱས་བྱུང་གཉིས་འགལ་བར་ནི་འདོད་དགོས་པར་སྣང་ལ། དེ་ལྟར་ན་
སE



སཟས་
དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ། །
རྒྱས་བྱུང་ནི་རྒྱས་པའི་རྒྱུ་བཞི་པོ་གང་རུང་གིས་རྒྱས་པར་བྱེད་པའི་གཟུགས་ཅན་དང་། རྣམ་སྨིན་ཡིན་ན་དེ་མ་
ཡིན་པས་ཁྱབ་པར་འདོད་དགོས་ཤིང་། དེས་ན་འདོད་པའི་མི་མངལ་སྐྱེས་ལྟ་བུའི་ལུས་ལ་མཚོན་ན། མངལ་
དུ་ཉིང་མཚམས་སྦྱར་བའི་སྐད་ཅིག་གཉིས་པ་ནས་བཟུང་སྟེ་རྒྱས་བྱུང་དུ་འདོད་དགོས་ཏེ། དེ་ནས་བཟུང་སྟེ་
ལུས་དེ་ཟས་སོགས་ཀྱིས་རྒྱས་པར་བྱེད་པའི་ཕྱིར་ཏེ། བྱིས་པ་དེས་ཟས་སོགས་དངོས་སུ་མ་ཟོས་ཀྱང་མས་ཟས་
དང་། སྐུ་མཉེ་བྱས་པ་སོགས་ལ་བརྟེན་ནས་བྱིས་པའི་ལུས་རྒྱས་པར་འགྱུར་པའི་ཕྱིར། གལ་ཏེ་དེ་ནས་
བཟུང་སྟེ་ལུས་དེ་རྒྱས་བྱུང་དུ་འདོད་དོ་ཞེ་ན། འོ་ན་བྱིས་པ་ལུས་ཡོངས་སུ་རྫོགས་པ་ནས་བཟུང་སྟེ། གཞོན་
པ་དང་དར་མའི་གནས་སྐབས་སོགས་ཐམས་ཅད་ཀྱི་རྒྱུད་ལ་རྣམ་སྨིན་གྱི་ལུས་གཏན་ནས་མེད་པར་འདོད་དགོས་
པས་ཧ་ཅང་ཐལ་ལོ། ། ཡང་དེ་ནི་མ་ཡིན་ཏེ། མངལ་དུ་ཉིང་མཚམས་སྦྱར་བའི་སྐད་ཅིག་གཉིས་པ་ནས་བྱིས་པ་
དང༌། གཞོན་པ་སོགས་དེ་ཐམས་ཅད་ཀྱི་ལུས་ལ་རྣམ་སྨིན་དང་རྒྱས་བྱུང་གི་ཆ་གཉིས་རེ་ཡོད་དོ་ཞེ་ན། འོ་ན།
དེ་དག་གི་རྒྱུད་ཀྱི་རྣམ་སྨིན་གྱི་ལུས་དེ་རྒྱས་པའི་རྒྱུ་དག་གིས་རྒྱས་པར་བྱེད་པ་ཡོད་པར་འདོད་དམ། མེད་པར་
འདོད། དང་པོ་ལྟར་ན་རྒྱས་བྱུང་དུ་འགྱུར་ལ། ཕྱི་མ་ལྟར་ན། འོ་ན། བྱིས་པ་མངལ་ནས་བཙས་མ་
ཐག་པའི་རྣམ་སྨིན་གྱི་ལུས་དང་། ལོ་ཉི་ཤུ་ལོན་པའི་རྣམ་སྨིན་གྱི་ལུས་གཉིས་ལ་ཆེ་ཆུང་མེད་པར་ཐལ།
མངལ་ནས་བཙས་མ་ཐག་པའི་རྣམ་སྨིན་གྱི་ལུས་དེ་ཆེར་འགྲོ་བ་མེད་པའི་ཕྱིར་ཏེ། དེ་ཆེར་འགྲོ་ན་རྒྱས་པའི་རྒྱུ་
ཞིག་ལ་ལྟོས་དགོས་ཀྱང་། དེ་རྒྱས་པའི་རྒྱུས་རྒྱས་པར་མི་བྱེད་པའི་ཕྱིར། ཡང་། དེ་གཉིས་ལ་ཆེ་ཆུང་མེད་
དོ་ཞེ་ན། མི་འཐད་དེ། དེ་གཉིས་ལ་ཆེ་ཆུང་ཡོད་པ་མངོན་སུམ་གྱིས་གྲུབ་པའི་ཕྱིར། གཞན་ཡང་མི་ལྟ་
བུའི་རྒྱུད་ལ་མིག་སོགས་དབང་པོ་རྣམ་སྨིན་དང་རྒྱས་བྱུང་གི་ཆ་མི་འདྲ་བ་རྫས་ཐ་དད་པ་གཉིས་རེ་ཡོད་ན། དེ་
གཉིས་གོ་ས་གཅིག་ཏུ་ནི་འོང་མི་ཤེས་ཏེ། གོ་ས་འགོག་ནུས་ཀྱི་གཟུགས་ཅན་རྫས་ཐ་དད་པ་ཡིན་པའི་ཕྱིར།
གོ་ས་ཐ་དད་དུ་ཡོད་ན། མི་གཅིག་གི་རྒྱུད་ལ་མིའི་མིག་དབང་རྫས་ཐ་དད་པ་གཉིས་ནས། ལུས་དབང་རྫས་
ཐ་དད་པ་གཉིས་སོགས་ངེས་པར་དུ་ཡོད་པར་འདོད་དགོས་པ་དང་། དེ་དང་འདྲ་བར་དབང་རྟེན་ཀྱང་སོ་སོ་
ནས་འཇོག་དགོས་པ་སོགས་མངོན་སུམ་གྱི་གནོད་པ་མང་དུ་འཇུག་པའི་ཕྱིར། ཡང་དེ་འདྲའི་སྐྱོན་མེད་དེ།
དེ་གཉིས་རྫས་ཐ་དད་དུ་གྲུབ་ཀྱང་རྣམ་སྨིན་གྱི་དབང་པོ་ནང་དང་། རྒྱས་བྱུང་ཕྱི་རོལ་དུ་བསྐོར་བའི་ཚུལ་གྱི་
ཡོད་དོ། ། ཞེ་ན་དེ་ཡང་ཞིབ་ཏུ་བརྟགས་ན་མཚུངས་ཏེ། རྣམ་སྨིན་གྱི་མིག་དབང་གིས་གཟུགས་མཐོང་བའི་ཆ་



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མཐའ་དག་རྒྱས་བྱུང་གི་མིག་དབང་གིས་མི་མཐོང་བ་དང་རྒྱས་བྱུང་གི་མིག་དབང་གིས་མཐོང་བའི་ཆ་མཐའ་དག་
རྣམ་སྨིན་གྱི་མིག་དབང་གིས་མི་མཐོང་བ་དང་། དེ་བཞིན་དུ་རྣམ་སྨིན་གྱི་ལུས་དབང་ལ་བརྟེན་པའི་ཚོར་བ་
སྡུག་བསྔལ་མྱོང་བའི་ཆ་དེ་རྒྱས་བྱུང་གི་ལུས་དབང་གིས་མི་མྱོང་བ་དང་། རྒྱས་བྱུང་གིས་མྱོང་བའི་ཆ་དེ་ཅིག་
ཤོས་ཀྱི་མི་མྱོང་བར་ཐལ་ཏེ། དེ་གཉིས་རྡུལ་རྫས་ཀྱི་གོང་བུ་སོ་སོ་ནས་གྲུབ་པའི་ཕྱིར། དེ་ལ་སོགས་པ་ད་དུང་
རིག་(རིགས་)པའི་གནོད་པ་འབབ་ལུགས་མང་ཡང་དེ་ཙམ་ལས་མ་སྤྲོས་སོ། ། འོ་ན། ཇི་ལྟར་ཞེ་ན། འདི་
ཡང་གྲུབ་མཐའི་འདོད་ཚུལ་ཡིན་པ་ལས་དོན་གྱི་གནས་ཚོད་ལྟར་ན། རྣམ་སྨིན་དང་རྒྱས་བྱུང་མི་འགལ་ཏེ།
ལུས་ལྟ་བུར་མཚོན་ན། སྔོན་གྱི་ལས་ཀྱི་རྒྱུས་འཕངས་པའི་ཐོག་མར་རྣམ་སྨིན་གྱི་ལུས་སུ་གྲུབ་པ་དེ་རྩོམ་གཞིར་
བྱས་ནས། དེ་ཉིད་འཕྲལ་རྐྱེན་རྒྱས་པའི་རྒྱུ་རྣམས་དང་འཕྲད་པ་ན་ལུས་ཀྱི་རྡུལ་རྫས་རིམ་གྱིས་མང་དུ་
བསགས་པའི་གོང་བུ་དེ་ཆེར་རྒྱས་པར་འགྱུར་བ་ཡིན་པས། དེ་ལྟར་རྒྱས་པའི་རྡུལ་རྫས་དེ་དག་རྣམ་སྨིན་གྱི་
ལུསཀྱི་རྡུལ་རྫས་དང་། རྒྱས་བྱུང་གི་རྡུལ་རྫས་གཉིས་ཀར་འདོད་དགོས་ཀྱི། དེ་རྣམ་སྨིན་གྱི་རྡུལ་ལས་
ལོགས་སུ་འདོད་ན། གོང་དུ་འཕངས་པ་ལྟར་ཐོག་མའི་རྣམ་སྨིན་གྱི་ལུས་དེ་ཆེར་འགྲོ་རྒྱུ་གཏན་ནས་མེད་པར་
འདོད་དགོས་པའི་ཕྱིར། དེ་ཡང་ཡིན་ཏེ། དཔེར་ན། ཐོག་མར་ཤིང་གི་ས་བོན་བཏབ་པ་ཆུ་ལུད་དྲོད་
གཤེར་སོགས་ཚོགས་པ་ལ་བརྟེན་ནས་འབྲས་བུ་ཆུང་ངུ་ཞིག་སྐྱེས་པ་དེ། སླར་ཡང་ཆུ་ལུད་དྲོད་གཤེར་སོགས་
ཀྱིས་བསྐྱེད་པ་ན་རིམ་གྱིས་ཤིང་གི་སྡོང་པོ་ཆེན་པོར་སོན་པ་དེ། ས་བོན་ཆུ་ལུད་དྲོད་གཤེར་ཚང་མ་ཚོགས་པའི་
འབྲས་བུ་ཡིན་པ་ལས། ས་བོན་གྱི་འབྲས་བུར་གྱུར་པའི་ཤིང་སྡོང་དང་། ཆུ་ལུད་དྲོད་གཤེར་སོགས་ཀྱི་
འབྲས་བུར་གྱུར་པའི་ཤིང་སྡོང་རྫས་ཐ་དད་པ་ལྔ་དྲུག་ཙམ་སོ་སོ་ནས་འཇོག་རྒྱུ་མེད་པའི་ཕྱིར། ས་བོན་གྱི་
འབྲས་བུར་གྱུར་པའི་ཤིང་དེ་ནང་དང་། ཆུ་ལུད་སོགས་ཀྱི་འབྲས་བུར་གྱུར་པའི་ཤིང་དེ་ཕྱི་བསྡུམས་ཀྱི་ཚུལ་དུ་
ཡང་མེད་ལ། ས་བོན་གྱི་འབྲས་བུར་གྱུར་པའི་ཤིང་དེ་ནམ་ཡང་ཆེར་འགྲོ་རྒྱུ་མེད་པ་ཡང་མ་ཡིན་པའི་ཕྱིར།
བྱས་པ་ལ། ཁོ་ན་རེ། དེ་ནི་མི་འཐད་དེ། སྔོན་གྱི་ལས་ཀྱིས་འཕངས་པའི་རྣམ་སྨིན་གྱི་འབྲས་བུ་དང་།
ཚེ་འདིར་རྒྱས་པའི་རྒྱུས་བསྐྱེད་པའི་འབྲས་བུ་གཟུགས་ཅན་རྣམས་སོ་སོ་ནས་མ་འདྲེས་པར་ཡོད་པའི་ཕྱིར་ཏེ།
དེ་ལྟར་སོ་སོ་ནས་མ་འདྲེས་པ་སངས་རྒྱས་ཀྱི་མཁྱེན་པས་གཟིགས་པའི་ཕྱིར་དང་། ཤིང་སྡོང་གཅིག་གིས་
ཚོགས་པ་ན་ཡང་ས་བོན་དང་། ཆུ་ལུད་དྲོད་གཤེར་སོགས་ཀྱི་འབྲས་བུའི་ཆ་སོ་སོ་ནས་མ་འདྲེས་པར་ཡོད་པའི་



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
ཕྱིར། ཟེར་ན། འཁྲུལ་གཞི་འདི་འདྲ་བདག་གིས་བྱས་ཚོད་དུ་སྣང་རུང་། དེ་ནི་མི་འགལ་ཏེ། ཇི་ལྟར་
ཞེ་ན། སངས་རྒྱས་ཀྱིས་མཁྱེན་པས་ནི། འདི་ལྟར། རྨ་བྱའི་མདོངས་ནི་གཅིག་པུ་ཡི། ། རྒྱུ་ཡི་དབྱེ་བ་ཇི་
སྙེད་པ། ། ཀུན་མཁྱེན་མིན་པས་ཤེས་བྱ་མིན།། ཞེས་གསུངས་པ་ལྟར་རྒྱུ་འབྲས་ཀྱི་ཆ་ཤས་ཕྲ་ཞིང་ཕྲ་བ་མཐའ་
དག་མ་འདྲེས་པར་གཟིགས་པ་ནི་ངེས་པར་ཡིན་ལ། དེའི་ཕྱིར་སྔོན་གྱི་ལས་དང་འཕྲལ་རྐྱེན་ཚེ་འདིའི་རྒྱས་
བྱུང་གི་རྒྱུས་བསྐྱེད་པའི་རྒྱུ་འབྲས་ཀྱི་ཆ་ཤས་ཕྲ་ཞིང་ཕྲ་བ་རྣམས་སོ་སོ་ནས་མ་འདྲེས་པར་གཟིགས་ཤིང་མཁྱེན་
མོད་ཀྱང་། དེ་ལྟར་གཟིགས་པ་དེས་རྣམ་སྨིན་དང་རྒྱས་བྱུང་འགལ་བར་གཟིགས་པ་མ་ཡིན་ལ། རྒྱས་བྱུང་
ཡིན་ན་རྣམ་སྨིན་མ་ཡིན་པས་ཁྱབ་པར་ཡང་གཟིགས་པ་མ་ཡིན་པའི་ཕྱིར། དེ་ཡང་ཡིན་ཏེ། ཐོག་མར་ལས་
ཀྱིས་འཕང་པའི་རྣམ་སྨིན་གྱི་གཟུགས་ཆུང་ངུ་ཞིག་གྲུབ་པ་དེ་རྒྱས་པའི་རྒྱུ་རྣམས་དང་འཕྲད་པ་ན་རྣམ་སྨིན་གྱི་
གཟུགས་དེ་རིམ་གྱིས་ཇེ་ཆེར་སོང་བ་ཡིན་ལ། དེའི་ཕྱིར་རྣམ་སྨིན་གྱི་གཟུགས་ཕུང་གི་ཚོགས་པ་ན་རྒྱས་པའི་
རྒྱུས་བསྐྱེད་པའི་རྡུལ་ཕྲ་རགས་ཇི་ཙམ་བསགས་པ་ཐམས་ཅད་རྣམ་སྨིན་གྱི་གཟུགས་ཕུང་དེ་གའི་རྡུལ་དུ་གྲུབ་པ་
ལས་དེ་ལས་གཞན་དུ་གྲུབ་པ་མ་ཡིན་ཏེ། དཔེར་ན། ཐོག་མར་ཤིང་གི་ས་བོན་བཏབ་པ་བརླན་དང་འཕྲད་
པ་ལས་མྱུ་གུ་ཆུང་ངུ་ཞིག་གྲུབ་པ་དེ་ད་དུང་ཆུ་ལུད་དྲོད་གཤེར་སོགས་ཀྱིས་བསྐྱེད་པ་ན་རིམ་གྱིས་ཤིང་སྡོང་ཇེ་ཆེར་
སོང་བའི་སྡོང་པོ་དེའི་ཚོགས་པ་ན་ས་བོན་ཆུ་ལུད་དྲོད་གཤེར་སོགས་ཀྱི་འབྲས་བུའི་ཆ་སོ་སོ་ནས་མ་འདྲེས་པར་
ཡོད་ཀྱང་། དེ་དག་གིས་བསྐྱེད་པའི་རྡུལ་ཕྲ་རགས་ཐམས་ཅད་ས་བོན་གྱི་འབྲས་བུར་གྱུར་པའི་ཤིང་སྡོང་དེ་
ཁའི་རྡུལ་དུ་གྲུབ་པ་ལས་དེ་ལས་གཞན་དུ་གྲུབ་པ་མ་ཡིན་པའི་ཕྱིར་དང་། དེར་མ་ཟད་ཤིང་སྡོང་དེའི་རྡུལ་ཕྲ་
རབ་གཅིག་གི་སྟེང་དུ་ཡང་ས་བོན་ཆུ་ལུད་དྲོད་གཤེར་སོགས་ཀྱི་འབྲས་བུའི་ཆ་སོ་སོ་ནས་མ་འདྲེས་པར་སངས་
རྒྱས་ཀྱིས་གཟིགས་མེད་ཀྱང་དེ་ཐམས་ཅད་ཤིང་སྡོང་དེ་ཁའི་ཆ་ཤས་སམ་ཁྱད་ཆོས་སུ་གཟིགས་པ་ལས། དེ་
ལས་གཞན་དུ་གཟིགས་པ་མ་ཡིན་པ་དང་མཚུངས་པའི་ཕྱིར། དེས་ན་ཤིང་སྡོང་གཅིག་གི་ཚོགས་པ་ན་ཆུ་ལུད་
དྲོད་གཤེར་སོགས་ཀྱིས་བསྐྱེད་པའི་རྡུལ་ཇི་ཙམ་ཡོད་པ་ཐམས་ཅད་ས་བོན་གྱི་འབྲས་བུར་གྱུར་པའི་ཤིང་གི་རྡུལ་
ཀྱང་ཡིན་ལ། ཆུ་ལུད་དྲོད་གཤེར་སོགས་ཀྱི་འབྲས་བུའང་ཡིན་པ་མི་འགལ་བ་བཞིན་དུ། རྣམ་སྨིན་གྱི་
གཟུགས་ཕུང་གི་ཚོགས་པ་ན་རྒྱས་པའི་རྒྱུས་བསྐྱེད་པའི་རྡུལ་ཕྲ་རགས་ཇི་ཙམ་ཡོད་པ་ཐམས་ཅད་རྣམ་སྨིན་གྱི་
གཟུགས་ཀྱང་ཡིན་ལ། རྒྱས་བྱུང་ཡང་ཡིན་པ་མི་འགལ་བའི་ཕྱིར་དང་། ཐོག་མར་ཤིང་གི་མྱུ་གུ་ཆུང་དུ་གྲུབ་



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
པ་ནས། བར་དུ་སྡོང་པོ་ཇེ་ཆེར་སོང་བ་དང་། མཐར་སྐམ་ཞིང་རྒུད་ནས་འཇིག་པ་ལ་ཐུག་གི་བར་གྱི་ཤིང་
དེའིཁྱད་གཞི་ཁྱད་ཆོས་ཐམས་ཅད་ཐོག་མའི་ས་བོན་དེས་བསྐྱེད་པའི་འབྲས་བུར་འདོད་དགོས་པ་བཞིན་དུ།
ཐོག་མར་མངལ་དུ་ཉིང་མཚམས་སྦྱར་བ་ནས་ལུས་ཡོངས་སུ་རྫོགས་ནས་ཕྱི་རོལ་དུ་བཙས་པ་དང་། དེ་ནས་
གཞོན་ནུ་དང་། དར་མ་དང་། རྒན་པོའི་གནས་སྐབས་ནས་མཐར་སྲོག་དབང་འགགས་པ་ལ་ཐུག་གི་བར་
གྱི་ཟག་བཅས་ཉེར་ལེན་གྱི་གཟུགས་ཕུང་དེ་ཐམས་ཅད་སྔོན་གྱི་ལས་ཀྱིས་འཕངས་པའི་རྣམ་སྨིན་གྱི་འབྲས་བུར་
འདོད་དགོས་པའི་ཕྱིར་ཏེ། དཔེར་ན། ཐོག་མར་ཤིང་གི་ས་བོན་བཏབ་པའི་སྐད་ཅིག་གཉིས་པ་ནས་བཟུང་
སྟེ། རིམ་གྱིས་སྡོང་པོར་ལོངས་པ་དང་། ལོ་མ་མེ་ཏོག་འབྲས་བུ་སོགས་ཀྱང་འབྱུང་བ་དང་། སྐབས་
འགར་ཆུ་ལུད་དྲོད་གཤེར་སོགས་ཀྱི་མཐུ་ཉམས་ན་སྐམ་པར་འགྱུར་བ་དང་། ཡང་དེ་དག་དང་འཕྲད་ན་རྒྱས་
པ་སོགས་གནས་སྐབས་སྣ་ཚོགས་ནས། མཐར་འགྱེལ་ཞིག་ལ་ཐུག་གི་བར་གྱི་ཤིང་སྡོང་དེའི་ཁྱད་གཞི་ཁྱད་གཞི་
ཁྱད་ཆོས་ཐམས་ཅད་ཐོག་མའི་ས་བོན་དང་། བར་གྱི་ཆུ་ལུད་དྲོད་གཤེར་སོགས་ཀྱིས་ཐུན་མོང་དུ་བསྐྱེད་པའི་
འབྲས་བུ་ལས་མ་འདས་པ་བཞིན་དུ། དང་པོ་མངལ་དུ་ཉིང་མཚམས་སྦྱོར་བའི་སྐད་ཅིག་གཉིས་པ་ནས་བཟུང་
ལུས་ཡོངས་སུ་རྫོགས་པའི་བྱིས་པའི་གནས་སྐབས་དང་། གཞོན་ནུ་དང་། སྟོབས་དང་དབང་པོ་ཡོངས་སུ་
རྒྱས་པའི་དར་མ་དང་། སྐབས་འགར་ཁ་ཟས་སོགས་ཀྱི་མཐུ་ཆུང་བའམ། ནད་ལ་སོགས་པ་བྱུང་ན་ལུས་
རྒུད་པ་དང་། དེ་དག་གསོ་བའི་རྐྱེན་དང་འཕྲད་ན་སྟོབས་དང་ཁ་དོག་རྣམས་རྒྱས་པ་སོགས་དར་རྒུད་སྣ་
ཚོགས་ནས། མཐར་རྒས་ཤིང་ཁོག་ནས་སྲོག་དབང་འགགས་པ་ལ་ཐུག་གི་བར་གྱི་ཉེ་བར་ལེན་པའི་གཟུགས་
ཕུང་གི་ཆ་དེ་ཐམས་ཅད་སྔོན་གྱི་ལས་ཀྱི་རྣམ་སྨིན་དང་། ཚེ་འདིར་རྒྱས་པའི་རྒྱུས་བསྐྱེད་པའི་རྒྱས་བྱུང་གཉིས་
ཀ་ཡིན་ནོ་ཞེས་ཁས་བླངས་ན། དོན་ལ་གནས་པ་ཡིན་ནོ། ། ཞེས་ཁོ་བོ་ཅག་སྨྲ་ན་ད་དུང་འཐད་མིན་མཁས་པ་
རྣམས་ཀྱིས་དཔྱད་པར་མཛོད་ཅིག
བྱེ་བྲག་སྨྲ་བས་འདོད་ཚུལ་ནི། ། རྣམ་སྨིན་གྱི་གཟུགས་ཕུང་ནི་སྔོན་གྱི་ལས་ཁོ་ནས་འཕངས་པས་ཐོག་མར་
མངལ་དུ་ཉིང་མཚམས་སྦྱོར་བ་ནས་མཐར་ཚེའི་འདུ་བྱེད་མ་བཏང་གི་བར་སྲོག་དབང་བཞིན་དུ་རིམ་གྱིས་བརྒྱུད་
ནས་འབྱུང་བ་ལས་ཟས་དང་གཉིད་སོགས་ཀྱིས་བློ་བུར་དུ་བསྐྱེད་པར་མི་ནུས་པ་དང་། རྒྱས་བྱུང་གི་རྒྱས་པའི་
རྒྱུ་རྣམས་དང་འཕྲད་ན་རྒྱས་པ་དང་། མ་འཕྲད་ན་ཉམས་པའི་བློ་བུར་གྱི་འཕེལ་འགྲིབ་དང་བཅས་པའི་ཕྱིར་



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
སང
རྣམ་སྨིན་དང་མི་མཚུངས་སོ་སྙམ་པ་དང་། དེ་གཉིས་ཀྱི་འབྲས་བུ་རྡུལ་རྫས་ཀྱང་སོ་སོ་ནས་གྲུབ་པའོ་སྙམ་ནས་
དེ་གཉིས་འགལ་བར་འདོད་པར་སྣང་ཡང་། དེ་ལ་རིག་པའི་གནོད་པ་འཇུག་ལུགས་ནི་གོང་དུ་འཕངས་པ་
རྣམས་ཀྱིས་ཤེས་པར་འགྱུར་ལ། དེར་མ་ཟད་འདོད་ཚུལ་འདི་ལྟར་ན། ། སྔོན་གྱི་ལས་ཀྱིས་བསྐྱེད་པ་དང་
འཕྲལ་གྱི་རྐྱེན་གྱིས་བསྐྱེད་པའི་འབྲས་བུ་གཉིས་ཀྱང་འགལ་བར་འདོད་དགོས་ལ། དེ་ལྟར་ན་སྔོན་གྱི་ལས་ཀྱིས་
བསྐྱེད་པའི་ཚེ་འདིའི་ནད་དང་། སྡུག་བསྔལ་སོགས་འཕྲལ་རྐྱེན་ཅུང་ཟད་ཙམ་ལ་ཡང་ལྟོས་མི་དགོས་པ་དང་།
འཕྲལ་གྱི་རྐྱེན་གྱིས་བསྐྱེད་པ་རྣམས་ལས་སྔོན་དུ་སོང་བ་ལ་ལྟོས་མི་དགོས་པར་ཐལ། དེ་གཉིས་ཀྱི་འབྲས་བུ་
འགལ་བའི་ཕྱིར། འདོད་ན། མི་འཐད་པར་ཐལ། སྔོན་གྱི་ལས་ཀྱི་འབྲས་བུ་སྡུག་བསྔལ་སོགས་འབྱུང་བ་
ཡང་འཕྲལ་རྐྱེན་བློ་བུར་བ་ཞིག་དང་འཕྲད་དགོས་ཀྱི། དེ་དང་མ་འཕྲད་པར་ལས་ཀྱི་ནུས་པ་སད་མི་ནུས་པའི་
ཕྱིར་དང་། འཕྲལ་གྱི་རྐྱེན་གྱིས་བསྐྱེད་པའི་ནད་དང་སྡུག་བསྔལ་སོགས་ཀྱང་ཚེ་འདིའམ་སྔོན་མ་གང་རིགས་སུ་
ལས་ཞིག་བསགས་པ་སྔོན་དུ་སོང་བ་ལ་ལྟོས་དགོས་ཀྱི། དེ་ལྟ་མིན་ན་ལས་མ་བྱས་པ་དང་འཕྲད་པ་དང་།
བྱས་པ་ཆུད་ཟོས་པར་འགྱུར་བའི་ཕྱིར། བྱས་པ་ལ། ཁོ་ན་རེ། དེ་ནི་མ་ཡིན་ཏེ། སྔོན་གྱི་ལས་ཀྱིས་
བསྐྱེད་པའི་ནད་དང་སྡུག་བསྔལ་སོགས་ནི་སྡིག་པ་སྦྱོང་བ་སོགས་དགེ་བ་མཐུ་ཆེན་ལ་མ་འབད་པར་སྨན་དང་
རིམ་གྲོ་ཉུང་ཟད་ཙམ་གྱིས་ཕན་བར་མི་ནུས་པ་དང་། འཕྲལ་རྐྱེན་ཙམ་གྱིས་བསྐྱེད་པ་རྣམས་ནི་སྨན་ཙམ་དང།
རིམ་གྲོ་ཉུང་ཟད་ཙམ་གྱིས་སེལ་བར་ནུས་པ་མཐོང་བས་སོ་ཞེ་ན། འདི་ནི་དེང་སང་མངོན་ཤེས་ལ་ལོངས་སྤྱོད་
པར་ཟོལ་གྱིས་ཁས་འཆེས་པ་དག་གིས། སྐྱེ་བོ་འགའ་ཞིག་གི་ནད་སོགས་སྨན་དང་རིམ་གྲོ་ཉུང་ཟད་ཀྱིས་མ་
བཟློག་པར་ཡུན་རིང་ཙམ་ལོན་པ་ན་དེ་ནི་ལས་ནད་ཡིན་པས་ཕྱག་སྐོར་སྡིག་སྦྱོང་སོགས་ལ་འབད་དགོས་སོ་ཞེས་
སྨྲས་པའི་ཤུགས་ལ། སྨན་ཙམ་གྱིས་བཟློག་ནུས་པ་སོགས་ལས་ནད་མིན་པར་བསྟན་པ་ན། འཇིག་རྟེན་རང་
ག་བ་རྣམས་ཀྱིས་དེ་ལྟར་ཡིན་པར་སེམས་པ་ལྟ་ཅི་སྨོས། མཁས་པར་རློམས་པ་རྣམས་ཀྱིས་ཀྱང་མ་བརྟགས་
པར་དེ་དག་གི་རྗེས་བཟློས་བྱེད་པ་མང་བ་དང་། དེ་ལ་བརྟེན་ནས་དེང་དུས་མཆོག་དམན་ཕལ་མོ་ཆེ་ལ་ཚུལ་དེ་
རླུང་ལྟར་གྲགས་ཤིང་བྱུང་རྒྱལ་དུ་སྨྲ་བར་བྱེད་མོད་ཀྱང་། དེ་ནི་ལས་འབྲས་ཀྱི་ཚུལ་ལ་ཞིབ་ཏུ་མ་བརྟགས་པ་
ཡིན་ཏེ། ཅིའི་ཕྱིར་ན། སྨན་དང་རིམ་གྲོ་ཉུང་ཟད་ཀྱིས་བཟློག་མི་ནུས་པའི་ནད་རྣམས་ལས་ནད་ཡིན་པར་
མ་ཟད། སྨན་ཙམ་གྱིས་སེལ་བར་ནུས་པའི་ནད་རྣམས་ཀྱང་ལས་ནད་ཡིན་ཏེ། ལས་ཀྱིས་བསྐྱེད་པའི་ནད་



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཡིན་པའི་ཕྱིར། དེར་ཐལ། དེ་ལྟ་བུའི་ནད་ཀྱི་ཟུག་རྔུ་འབྱུང་བ་དང་། དེ་ལ་སྨན་གྱིས་ཕན་པས་ཟུག་རྔུ་ཞི་
བ་གཉིས་ཆར་ལས་སྔོན་དུ་སོང་བའི་འབྲས་བུ་ཡིན་པའི་ཕྱིར་ཏེ། དང་པོ་མི་དགེ་བ་དང་། ཕྱི་མ་དགེ་བའི་
འབྲས་བུ་ཡིན་པའི་ཕྱིར། དེར་ཐལ། དེ་མིན་ན་ལས་མ་བྱས་པ་དང་འཕྲད་པར་འགྱུར་བའི་ཕྱིར། གཞན་
ཡང་ཁྱེད་ལྟར་ན། ལས་ཀྱིས་བསྐྱེད་པའི་ནད་ཡིན་ན་དུས་ལོ་ཟླ་སོགས་ཡུན་རིང་དུ་ངེས་པར་མྱོང་དགོས་པ་
དང་། ཞག་འགའ་ཞིག་དང་། ཉིན་གཅིག་ཙམ་དང་། ཡུད་ཙམ་སོགས་མྱོང་བའི་ནད་ཡིན་ན་འཕྲལ་
རྐྱེན་འབའ་ཞིག་གིས་བསྐྱེད་པར་འདོད་དགོས་པར་ཐལ། འདོད་ན། ལས་ཀྱི་འབྲས་བུ་ལ་ཡུན་རིང་ཐུང་
དང་། སྡུག་བསྔལ་ཆེ་ཆུང་སྣ་ཚོགས་མེད་པ་སོགས་སུ་འདོད་དགོས་པས་ཐལ་ཆེའོ། ། དེས་ན་འདི་དག་གི་
བསམ་ཚོད་ནི། ལས་ཀྱི་འབྲས་བུ་ཡིན་ན་ཐབས་འགའ་ཞིག་ཙམ་གྱིས་བཟློག་མི་ནུས་པ་ཞིག་ངེས་པར་ཡིན་
དགོས་སྙམ་པ་དང་། སྔོན་གྱི་ལས་ཀྱི་འབྲས་བུ་ཡིན་ན་ཚེ་རབས་སྔོན་མ་ཞིག་ཏུ་བསགས་པ་ཞིག་གི་འབྲས་བུ་
ཡིན་དགོས་པ་དང་། ལས་ལ་མཐུ་ཆེ་ཆུང་དང་། འབྲས་བུ་ཡུན་རིང་ཐུང་ཅི་རིགས་སུ་ཡོད་པ་སོགས་ཁོང་དུ་
མཆུད་བཞིན་དུ་རང་གར་གང་འདོད་དུ་སྨྲ་བར་སྣང་ཡང་དེ་དག་གི་རྗེས་སུ་ཞུགས་ན་ལས་འབྲས་ལ་སྐུར་
འདེབས་སུ་འགྲོ་ཉེན་ཤིན་ཏུ་ཆེ་བས་བག་ཡོད་པར་བྱོས་ཤིག་ཅེས་འཕྲོས་བཤད་ཀྱི་ཚུལ་དུ་གླེངས་ནས་དཀྱུས་ཀྱི་
དོན་ལ་འཇུག་པ་ནི།
འོ་ན། རྣམ་སྨིན་དང་རྒྱས་བྱུང་མི་འགལ་བ་སོགས་དོན་ལ་དེ་ལྟར་ཡིན་དུ་ཆུག་ཀྱང་བྱེ་བྲག་སྨྲ་བ་རང་
ལུགས་ལ་ལན་ཇི་ལྟར་འདེབས་ཞེ་ན། རིག་པ་དོན་མཐུན་གྱི་ལན་ཐེབས་པ་དཀའ་ཡང་དམ་བཅའི་ཚིག་ཟིན་
ལ་མི་འགལ་ཙམ་གྱི་ལན་འདེབས་ཚུལ་ནི་ཡོད་དེ། མངལ་སྐྱེས་ལྟ་བུར་མཚོན་ན། ཉིང་མཚམས་སྦྱོར་བའི་
སྐད་ཅིག་གཉིས་པ་ནས། སྲོག་དབང་འགགས་པ་ལ་ཐུག་གི་བར་གྱི་དབང་པོ་གཟུགས་ཅན་པ་རྣམས་ལ་རྣམ་
སྨིན་དང་རྒྱས་བྱུང་གི་ཆ་གཉིས་རེ་ཡོད་པར་ནི་དམ་བཅའ་དགོས་ཤིང་། རྣམ་སྨིན་གྱི་གཟུགས་དེ་རྒྱས་པའི་རྒྱུ་
རྣམསཀྱི་རྒྱས་པར་མི་བྱེད་ཀྱང་། སྤྱིར་རྒྱས་པ་དང་འཕེལ་བ་དང་། རྒུད་པ་སོགས་ནི་ཡོད་པར་འདོད་
དགོས་ཏེ། རྒྱས་བྱུང་གི་གཟུགས་ཇི་ཙམ་རྒྱས་པ་བཞིན་དུ་རྣམ་སྨིན་གྱི་གཟུགས་ཀྱང་ལས་ཀྱི་ཤུགས་ཀྱིས་རྒྱས་
པའི་རྒྱུ་ལ་མི་ལྟོས་པར་རང་ཤུགས་ཀྱི་ཚུལ་དུ་རྒྱས་བྱུང་དང་ཆ་མཉམ་དུ་རྒྱས་པ་སོགས་སུ་འགྱུར་རོ་ཞེས་སྨྲའོ།
དེ་ལ་ཁོ་ན་རེ། རྣམ་སྨིན་གྱི་གཟུགས་ཆོས་ཅན། ། ཁྱེད་ལ་རྒྱས་བྱུང་ཡོད་པར་ཐལ། ཁྱོད་རྒྱས་པ་ཡོད་པ་གང་



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ། །
ཞིག དེ་རྒྱས་པ་ཡང་རྒྱས་བྱུང་གི་གཟུགས་ལ་ལྟོས་པའི་ཕྱིར་ཟེར་ན་མ་ཁྱབ། ཡང། འོ་ན། རྣམ་སྨིན་
གྱི་རྡུལ་རྫས་དང་། རྒྱས་བྱུང་གི་རྡུལ་རྫས་སོ་སོ་ནས་གྲུབ་པར་ཐལ། འདོད་ན། དབང་པོ་གཟུགས་ཅན་
གཅིག་གི་གོ་ས་ན་དབང་པོ་གཟུགས་ཅན་རྫས་ཐ་དད་པ་གཉིས་འབྱུང་བར་ཐལ་ལོ། ། ཟེར་ན་སྐྱོན་མེད་དེ།
མིག་དབང་ལྟ་བུར་མཚོན་ན། དེའི་ཚོགས་པ་ན་རྣམ་སྨིན་དང་རྒྱས་བྱུང་གི་རྡུལ་རྫས་རྣམས་སོ་སོ་ནས་ཡོད་
ཀྱང་། དེ་དག་ཆ་མཉམ་འདྲེས་པའི་ཚུལ་དུ་གནས་པ་ལས་བསགས་པའི་གོང་བུ་སོ་སོར་མ་གྲུབ་པས་རྡུལ་རྫས་
དེ་དག་གིས་དོན་མིག་དབང་གཟུགས་ཅན་པ་གཅིག་བསྐྱེད་པ་ལས་གཉིས་བསྐྱེད་པ་མ་ཡིན་ནོ། ། དེ་ལ་ཁོ་ན་རེ།
མིག་དབང་གཅིག་གི་གོ་ས་ན་མིག་དབང་རྫས་ཐ་དད་པ་གཉིས་ཡོད་པར་ཐལ། དེའི་གོ་ས་ན་རྣམ་སྨིན་གྱི་ངོ་
བོར་གྱུར་པའི་མིག་དབང་དང་། རྒྱས་བྱུང་གི་ངོ་བོར་གྱུར་པའི་མིག་དབང་གཉིས་ཡོད་པ་གང་ཞིག། དེ་
གཉིས་རྫས་ཐ་དད་ཅིང་ཕན་ཚུན་གོ་ས་འགོག་ནུས་ཡིན་པའི་ཕྱིར་ཟེར་ན་མ་ཁྱབ་བྱས་པ་ལ། དེ་གཉིས་ཕན་
ཚུན་གོ་ས་འགོག་ནུས་མ་ཡིན་པར་ཐལ། དེ་གཉིས་ཆར་མིག་དབང་གཅིག་གི་གོ་ས་ན་ཡོད་པའི་ཕྱིར། ཟེར་
ན་ཡང་མ་ཁྱབ། ཞེས་བརྗོད་པ་ལས་འོས་མེད་དོ། །
དེ་གཅིག་ནི། རྣམ་པར་སྨིན་བཅས་བཅུ་རྣམ་གཉིས། ། ཞེས་སོགས་ཀྱི་སྐབས་སུ། དབང་པོ་ཉེར་
གཉིས་ལས། ཡིད་མི་བདེ་ལ་མཐའ་གཅིག་ཏུ་རྣམ་སྨིན་མ་ཡིན་པས་ཁྱབ་ཅིང་། རྣམ་སྨིན་དང་བཅས་པའམ་
རྣམ་སྨིན་གྱི་རྒྱུ་ཡིན་པས་ཁྱབ་སྟེ། དེ་ལ་དགེ་བ་ཟག་བཅས་དང་མི་དགེ་བ་གང་རུང་གིས་ཁྱབ་པའི་ཕྱིར། འོ་
ན། དེ་ལ་རྣམ་སྨིན་མ་ཡིན་པས་ཁྱབ་ན། ཡིད་མི་བདེ་མྱོང་འགྱུར་གྱི་ལས་བཤད་པ་དང་འགལ་ལོ་ཞེ་ན།
མཚུངས་ལྡན་མྱོང་འགྱུར་ལ་དགོངས་པ་ལས་རྣམ་སྨིན་མྱོང་འགྱུར་ལ་དགོངས་པ་མ་ཡིན་པའི་ཕྱིར་ཞེས་བཤད་
དོ། ། ཡིད་མི་བདེ་ལ་རྣམ་སྨིན་མེད་པར་བཤད་པ་ཡང་ཡིད་མི་བདེའི་ངོ་བོར་གྱུར་པའི་རྣམ་སྨིན་མེད་པ་ལ་བྱེད་པ་
ཡིན་གྱི་ཁོ་རང་གི་རྣམ་སྨིན་གྱི་འབྲས་བུ་མེད་པར་འདོད་པ་མ་ཡིན་པས་ཚིག་འཁྲི་ཙམ་གྱི་ལན་ནི་འདེབས་དཀའ་
བ་མ་ཡིན་ནོ། ། ཡིད་མི་བདེ་མ་གཏོགས་པའི་ཚོར་བ་གཞན་བཞི་དང་། ཡིད་དབང་དང་། དད་སོགས་
དབང་པོ་ལྔ་སྟེ་བཅུ་ལ་ནི་རྣམ་སྨིན་དང་བཅས་མ་བཅས་གཉིས་ཀ་ཡོད་དེ། དང་པོ་ལྔའི་ངོ་བོར་གྱུར་བའི་མི་
དགེ་བ་དང་། དེ་བཅུ་ཀའི་ངོ་བོར་གྱུར་པའི་དགེ་བ་ཟག་བཅས་རྣམས་ནི་རྣམ་སྨིན་དང་བཅས་པ་ཡིན་ལ།
དང་པོ་ལྔའི་ངོ་བོར་གྱུར་པའི་ལུང་མ་བསྟན་དང་། ཡིད་དབང་དང་དད་སོགས་ལྔ་ཟག་མེད་རྣམས་ནི་རྣམ་
ཆས་པ
69



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
སྨིན་དང་བཅས་པ་མ་ཡིན་པའི་ཕྱིར། ལྷག་མ་དབང་པོ་གཟུགས་ཅན་བདུན་དང་། སྲོག་དབང་དང་།
ཟག་མེད་ཀྱི་དབང་པོ་གསུམ་ནི་མཐའ་གཅིག་ཏུ་རྣམ་སྨིན་མེད་པ་ཁོ་ན་ཡིན་ནོ། །
དགེ་བ་བརྒྱད་ཡིད་མི་བདེ་བ། ། ཞེས་སོགས་ཀྱི་སྐབས་སུ། དབང་པོ་ཉེར་གཉིས་ལས་དད་སོགས་
དབང་པོ་ལྔ་དང་། ཟག་མེད་ཀྱི་དབང་པོ་གསུམ་སྟེ་བརྒྱད་ནི་མཐའ་གཅིག་ཏུ་དགེ་བ་དང་། ཡིད་མི་བདེ་ལ་
དགེ་མི་དགེ་གཉིས་ཀ་དང་ཡིད་དབང་དང་ཚོར་བ་གཞན་བཞི་ལ་ནི་དགེ་མི་དགེ་ལུང་མ་བསྟན་གསུམ་ཀ་ཡོད་ལ།
ལྷག་མ་གཟུགས་ཅན་གྱི་དབང་པོ་བདུན་དང་། སྲོག་དབང་ནི་མཐའ་གཅིག་ཏུ་ལུང་མ་བསྟན་ཡིན་ནོ། །
དྲི་མེད་མ་གཏོགས་འདོད་པར་གཏོགས། ། ཞེས་སོགས་ཀྱི་སྐབས་སུ། དབང་པོ་ཉེར་གཉིས་ལས་དྲི་
མེད་ཀྱི་དབང་པོ་གསུམ་མ་གཏོགས་པ་ལྷག་མ་བཅུ་དགུ་པོ་ཐམས་ཅད་ལ་ནི་འདོད་པའི་ཁམས་སུ་གཏོགས་པ་
ཡོད་དོ། ། བཅུ་དགུ་པོ་དེ་ལས་ཕོ་མོའི་དབང་པོ་དང་ཚོར་བ་སྡུག་བསྔལ་དང་ཡིད་མི་བདེ་མ་གཏོགས་པའི་བཅོ་ལྔ་
ལ་ནི་གཟུགས་ཁམས་སུ་གཏོགས་པ་ཡོད་ལ། དེ་ཡང་བསམ་གཏན་དང་པོར་གཏོགས་པ་ནི་བཅོ་ལྔ་པོ་ཐམས་
ཅད་ཡོད་ལ། གཉིས་པ་དང་། གསུམ་པར་གཏོགས་པ་བཅུ་བཞི་ལས་མེད་དེ་གཉིས་པའི་སས་བསྡུས་ཀྱི་བདེ་
བ་དང་། གསུམ་པའི་སས་བསྡུས་ཀྱི་ཡིད་བདེ་མེད་པའི་ཕྱིར་རོ། ། བཞི་པར་གཏོགས་པ་ནི་བཅུ་གསུམ་ལས་
མེད་དེ། དེའི་སས་བསྡུས་ཀྱི་བདེ་བ་དང་ཡིད་བདེ་གཉིས་ཆར་མེད་པའི་ཕྱིར་རོ། ། བཅོ་ལྔ་པོ་དེ་ལས་གཟུགས་
མེད་དུ་གཏོགས་པ་ནི་བརྒྱད་ལས་མེད་དེ། སྲོག་ཡིད་བཏང་སྙོམས་གསུམ་དང་། དད་སོགས་དབང་པོ་ལྔ་མ་
གཏོགས། མིག་སོགས་གཟུགས་ཅན་བདུན་དང་། བདེ་བ། ཡིད་བདེ་རྣམས་མེད་པའི་ཕྱིར། ཟག་
མེད་ཀྱི་དབང་པོ་གསུམ་ནི་ནམ་ཡང་ཁམས་སུ་གཏོགས་པ་མ་ཡིན་ནོ། ། དེ་ལ་ཁོ་ན་རེ། ཟག་མེད་ལ་ཁམས་སུ་
གཏོགས་པ་ཡོད་པར་ཐལ། དེ་ལ་བསམ་གཏན་གྱི་སས་བསྡུས་དང་། གཟུགས་མེད་ཀྱི་སས་བསྡུས་པ་ཡོད་
པའི་ཕྱིར། ཟེར་ན་མ་ཁྱབ།
ཡིད་དང་ཚོར་བ་གསུམ་རྣམ་གསུམ། ། ཞེས་སོགས་ཀྱི་སྐབས་སུ། དབང་པོ་ཉེར་གཉིས་ལས་ཡིད་
དབང་དང་། ཚོར་བ་བདེ་བ། ཡིད་བདེ། བཏང་སྙོམས་གསུམ་སྡེ་བཞི་ལ་ནི་མཐོང་སྤང་དང་། སྒོམ་
སྤང་དང་། སྤང་བྱ་མ་ཡིན་པ་གསུམ་གའི་ཆ་ཡོད་ཅིང་། དེའི་ནང་ནས་བདེ་བ་ལ་མཐོང་སྤང་ཡོད་པར་
བཤད་པ་ནི་བསམ་གཏན་གསུམ་པའི་ཡིད་ཤེས་འཁོར་གྱི་སེམས་བདེ་ལ་བསམ་པ་ཡིན་གྱི། དབང་ཤེས་འཁོར་
I



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།།
གྱི་བདེ་བ་ལ་ནི་མ་ཡིན་ཏེ། དབང་ཤེས་ལ་མཐོང་སྤང་མི་འཇོག་པའི་ཕྱིར། ཡིད་མི་བདེ་ལ་མཐོང་སྤང་དང་
སྒོམ་སྤང་གཉིས་ཀ་ཡོད་ལ། ལྷག་མ་གཟུགས་ཅན་བདུན་དང་། སྲོག་དབང་དང་། སྡུག་བསྔལ་གྱི་དབང་
པོ་དགུ་ནི་མཐའ་གཅིག་ཏུ་སྒོམ་སྤང་དང་། དད་སོགས་དབང་པོ་ལྔ་ཟག་བཅས་ནི་སྒོམ་སྤང་དང་། ཟག་
མེད་ནི་སྤང་བྱ་མ་ཡིན་ལ། དེ་བཞིན་དུ་ཟག་མེད་ཀྱི་དབང་པོ་གསུམ་ཡང་མཐའ་གཅིག་ཏུ་སྤང་བྱ་མ་ཡིན་ནོ། །
དབང་པོ་ཐོབ་ཚུལ་བཤད་པ། །
འདོད་པར་དང་པོར་རྣམ་སྨིན་གཉིས། ། ཞེས་སོགས་ཀྱི་སྐབས་སུ་དབང་པོ་ཐོབ་ཚུལ་དང་། གཏོང་
ཚུལ་བཤད་པ་སྟེ། དེ་ཡང་འདིར་དངོས་བསྟན་གྱི་དབང་པོ་ཐོབ་ཚུལ་ནི། དབང་པོ་ཐམས་ཅད་ལ་བྱེད་པ་
མ་ཡིན་གྱི། རྣམ་སྨིན་གྱི་ངོ་བོར་གྱུར་པའི་དབང་པོ་དང་། དེ་ཡང་ཅིག་ཅར་དུ་ཐོབ་ཚུལ་བསྟན་པ་ཡིན་
ནོ། ། དེ་ལ་འདོད་པའི་སྐྱེ་གནས་དང་པོ་གསུམ་གྱི་དབང་དུ་བྱས་ན། དེ་གསུམ་གང་རུང་དུ་ཉིང་མཚམས་སྦྱོར་
བའི་ཚེ། གང་དུ་སྐྱེ་བ་བླངས་པ་དེའི་རྣམ་སྨིན་གྱི་ཕུང་པོར་གྱུར་པའི་སྲོག་དབང་དང་། ལུས་དབང་གཉིས་
ཙམ་ཅིག་ཆར་དུ་གསར་དུ་ཐོབ་པ་ཡིན་ལ། འདོད་པའི་རྫུས་སྐྱེས་ཀྱི་དབང་དུ་བྱས་ན། གང་ཟག་དེ་མཚན་
མེད་པ་ཞིག་ཡིན་ན་ཉིང་མཚམས་སྦྱོར་བའི་ཚེ་སྐྱེ་བ་དེའི་རྣམ་སྨིན་གྱི་ངོ་བོར་གྱུར་པའི་མིག་སོགས་དབང་པོ་ལྔ་
དང༌། སྲོག་དབང་སྟེ་དྲུག་ཁོ་ན་ཅིག་ཆར་དུ་ཐོབ་ལ། མཚན་གང་རུང་དང་ལྡན་ན་བདུན་དང་། མཚན་
གཉིས་ཀ་དང་ལྡན་ན་བརྒྱད་ཅིག་ཆར་དུ་ཐོབ་སྟེ། རིམ་པ་བཞིན་བསྐལ་པ་དང་པོའི་མི་དང་། འདོད་པའི་
ལྷ་དང་། མཚན་གཉིས་པའི་ངན་འགྲོ་བ་རྫུས་ཏེ་སྐྱེ་བ་ལྟ་བུའོ། ། །
གཟུགས་སུ་ཉིང་མཚམས་སྦྱོར་བ་ན་དེའི་རྣམ་སྨིན་གྱི་ངོ་བོར་གྱུར་པའི་མིག་སོགས་ལྔ་དང་། སྲོག་
དབང་སྟེ་དྲུག་ཁོ་ན་ཅིག་ཆར་གསར་དུ་རྙེད་ལ། གཟུགས་མེད་ན་ནི་དེའི་སྲོག་དབང་གཅིག་པུ་གསར་དུ་རྙེད་
པ་ཡིན་ནོ། ། འདི་དག་གི་སྐབས་སུ། གང་དུ་སྐྱེ་བ་བླངས་པའི་ཚེ་དེའི་རྣམ་སྨིན་གྱི་ངོ་བོར་གྱུར་པའི་དབང་པོ་
ཞེས་པའི་ཚིག་གི་ཁྱད་པར་སྦྱོར་དགོས་ཀྱི་གཞུང་གི་སྤམ་བཤད་ཚིག་ཟིན་ལྟར་ཁས་ལེན་མི་རུང་སྟེ། དཔེར་ན།
འདོད་པའི་མངལ་དུ་ཉིང་མཚམས་སྦྱར་མ་ཐག་པའི་ཚེ་སྲོག་དབང་དང་ལུས་དབང་གསར་དུ་ཐོབ་པར་བཤད་པ་
དེ། ཚེ་དེའམ་སྐྱེ་བ་དེ་གའི་དབང་དུ་བྱས་པའི་རྣམ་སྨིན་གྱི་ཕུང་པོ་ལ་བསམ་པ་ཡིན་གྱི། སྤྱིར་རྣམ་སྨིན་གྱི་ངོ་



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བོར་གྱུར་པའི་སྲོག་དབང་དང་ལུས་དབང་གསར་དུ་ཐོབ་པ་མ་ཡིན་པར་མ་ཟད། འདོད་པའི་རྣམ་སྨིན་གྱི་ངོ་
བོར་གྱུར་པའི་དེ་གཉིས་ཀྱང་གསར་དུ་ཐོབ་པ་མ་ཡིན་ཏེ། མངལ་དུ་ཉིང་མཚམས་སྦྱོར་ཁ་མའི་བར་སྲིད་པ་དེ་
འདོད་པའི་རྣམ་སྨིན་གྱི་སྲོག་དབང་ལུས་དབང་གཉིས་ཆར་དང་ལྡན་པ་གང་ཞིག དེ་ཐོབ་པ་བར་མ་ཆད་པའི་
ཚུལ་གྱིས་མངལ་དུ་ཉིང་མཚམས་སྦྱོར་བ་ལས། བར་དེར་སྲོག་དབང་དང་ལུས་དབང་གཏོང་བའི་སྐབས་མེད་
པའི་ཕྱིར། བྱས་པ་ལ་ཁོ་ན་རེ། འོ་ན། མངལ་དུ་ཉིང་མཚམས་སྦྱར་མ་ཐག་པའི་གང་ཟག་དེ་ཆོས་ཅན།
ཁྱོད་ཀྱིས་བར་སྲིད་པའི་སྲོག་དབང་མ་བཏང་བར་ཐལ། དེའི་སྲོག་དབང་དང་ལྡན་པའི་ཕྱིར། དེར་ཐལ།
བར་སྲིད་པའི་སྲོག་དབང་གི་ཐོབ་པ་བར་མ་ཆད་པའི་ཚུལ་དུ་ལྡན་པའི་ཕྱིར། དེར་ཐལ། མངལ་དུ་ཉིང་
མཚམས་སྦྱོར་ཁ་མའི་བར་སྲིད་པ་དེ་འདོད་པའི་སྲོག་དབང་དང་ལྡན་པ་གང་ཞིག དེ་ཐོབ་པ་བར་མ་ཆད་
པའི་ཚུལ་གྱིས་མངལ་དུ་ཉིང་མཚམས་སྦྱོར་བའི་ཕྱིར་ཟེར་ན་མ་ཁྱབ་སྟེ། མངལ་དུ་ཉིང་མཚམས་སྦྱར་མ་ཐག་
པའི་གང་ཟག་དེས་བར་སྲིད་ཀྱི་སྲོག་དབང་བཏང་ཡང་སྤྱིར་སྲོག་དབང་བཏང་བ་མ་ཡིན་པའི་ཕྱིར། དེར་ཐལ།
སྲོག་དབང་དང་ལྡན་པ་ཡིན་པའི་ཕྱིར་ཏེ། གང་ཟག་ཡིན་པའི་ཕྱིར། འོ་ན་ཁོ་རང་ལ། མངལ་དུ་ཉིང་
མཚམས་སྦྱོར་ཁ་ མའི་ བར་སྲིད་པ་ཆོས་ཅན། ཁྱོད་སྲོག་དབང་གཏོང་ཁ་ མའི་གང་ཟག་ཡིན་པར་ཐལ།
འདོད་ན། རང་དུས་སྐད་ཅིག་གཉིས་པར་སྲོག་དབང་བཏང་བར་ཐལ། འདོད་ན། མངལ་དུ་ཉིང་
མཚམས་སྦྱོར་བ་དང་སྲོག་དབང་བཏང་བ་དུས་མཉམ་ཡིན་པར་ཐལ་ལོ། ། སྐྱེ་བ་དེའི་དབང་དུ་བྱས་པའི་རྣམ་
སྨིན་གྱི་དབང་པོ་ཐོབ་ཚུལ་དེ་ལ་ཡང་ཉིང་མཚམས་སྦྱོར་མ་ཐག་ཏུ་ཞེས་པའམ། ཅིག་ཆར་དུ་ཐོབ་ཚུལ་ཞེས་
པའི་ཁྱད་པར་ངེས་པར་སྦྱོར་དགོས་ཀྱི། རིམ་གྱིས་ཐོབ་པ་ལ་ནི་མ་ངེས་ཏེ། རྣམ་སྨིན་གྱི་ངོ་བོར་གྱུར་པའི་
ཡིད་དབང་དང་། ཚོར་བ་བདེ་སྡུག་བཏང་སྙོམས་དང་། གཟུགས་ཅན་གྱི་དབང་པོ་བདུན་སོགས་ཀྱང་རིམ་
གྱིས་ཐོབ་པའི་ཕྱིར། །
འོ་ན་སྐབས་འདིར་དངོས་བསྟན་གྱི་དབང་པོ་ཐོབ་ཚུལ་དེ་རྣམ་སྨིན་གྱི་དབང་དུ་བྱས་པ་ཡིན་ན། རྣམ་
སྨིན་གྱི་ཁྱད་པར་མ་སྦྱར་ན་སྤྱིར་དབང་པོ་དུ་ཙམ་ཅིག་ཆར་དུ་ཐོབ་ཅེ་ན། དེ་ནི་མངལ་དུ་ཉིང་མཚམས་སྦྱར་མ་
ཐག་པ་ལྟ་བུ་ལ་མཚོན་ན། ཚེ་དེའི་ལས་དབང་སྲོག་དབང་གཉིས་ཀྱི་ཐོག། སྐྱེ་སྲིད་ཀྱི་ངོ་བོར་གྱུར་པའི་ཡིད་
དབང་ཉོན་མོངས་ཅན་དང་། ཚོར་བ་ཡིད་བདེ། ཡིད་མི་བདེ། བཏང་སྙོམས་གང་རུང་ཉོན་མོངས་ཅན་
པ་དང་
72



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
གཅིག་སྟེ་དབང་པོ་མངོན་གྱུར་པ་བཞི་ནི་ཅིག་ཆར་དུ་ངེས་པར་ཐོབ་ལ། མངོན་འགྱུར་བའི་དབང་དུ་བྱས་ན་
མངལ་སྐྱེས་ལ་དབང་པོ་བཞི་ལྷག་ཅིག་ཆར་དུ་མ་ཐོབ་པ་ཡང་ཡིན་ཅིང་། ཡང་སྤྱིར་དགེ་བ་དང་ཉོན་མོངས་
ཅན་མ་འོངས་པའི་ཐོབ་པ་ཙམ་སྔ་རོལ་དུ་འབྱུང་བའི་དབང་དུ་བྱས་ན་ནི། མངལ་དུ་ཉིང་མཚམས་སྦྱར་མ་
ཐག་པ་དེས་ཀྱང་ལུས་དབང་། སྲོག་དབང་། ཡིད་དབང་། ཚོར་བའི་དབང་པོ་ལྔ་སྟེ་བརྒྱད་ནི་ངེས་པར་
ཅིག་ཆར་དུ་ལྡན་ལ། དེའི་སྟེང་དུ་དགེ་རྩ་མ་ཆད་པ་ཡིན་ན་དད་སོགས་དབང་པོ་ལྔ་སྟེ་བཅུ་གསུམ་ཡང་ཅིག་
ཆར་དུ་ཐོབ་པར་བཞག་ཆོག་སྟེ། དགེ་མེད་ནང་ན་ཉུང་ལྡན་པ། ། ལུས་ཚོར་སྲོག་ཡིད་བརྒྱད་དང་ལྡན། །
གཟུགས་མེད་བྱིས་པའང་དེ་བཞིན་ཏེ། ། ཞེས་སོགས་ལུང་གིས་འགྲུབ་པའི་ཕྱིར། ། དེ་བཞིན་དུ་གཟུགས་གཟུགས་
མེད་ལ་ཡང་ཇི་ཙམ་ཐོབ་རིགས་པ་བསྒྲེས་ཏེ་ཤེས་སླའོ། ། འོ་ན། མངལ་དུ་ཉིང་མཚམས་སྦྱར་བའི་འཕགས་པ་
དེས་སྔ་མ་རྣམས་ཀྱི་སྟེང་དུ་ཀུན་ཤེས་པའི་དབང་པོ་སྟེ་བཅུ་བཞི་ཅིག་ཆར་དུ་ཐོབ་པར་འཇོག་གམ་ཞེ་ན། དེ་
འདྲའི་རྒྱུན་ཞུགས་དང་ཕྱིར་འོང་ལྟ་བུ་ཀུན་ཤེས་པའི་དབང་པོ་དང་ལྡན་པ་ཡིན་ན་ཡང་། ཟག་མེད་སྐྱེ་བས་
ཐོབ་པ་མ་ཡིན་པའི་ཕྱིར་ཉིར་མཚམས་སྦྱོར་བ་དང་དུས་མཉམ་དུ་ཐོབ་པའི་ཐ་སྙད་མི་བྱེད་དོ། ། བྱས་པ་ལ། ཁོ་
ན་རེ། འོ་ན། མངལ་དུ་ཉིང་མཚམས་སྦྱར་མ་ཐག་པའི་འཕགས་པ་ཆོས་ཅན། སྐྱེ་བ་དེའི་དབང་དུ་བྱས་
པའི་ཀུན་ཤེས་པའི་དབང་པོ་གསར་དུ་ཐོབ་པར་ཐལ། དེ་དང་ལྡན་པ་གང་ཞིག ། ཉིང་མཚམས་སྦྱོར་བའི་སྔ་
རོལ་དུ་མ་ཐོབ་པའི་ཕྱིར། འདོད་ན། ཉིང་མཚམས་སྦྱར་མ་ཐག་ཏུ་དབང་པོ་གཞན་རྣམས་དང་ལྷན་ཅིག་ཏུ་
ཐོབ་པར་ཐལ། རྟགས་དེའི་ཕྱིར་ཟེར་ན་མ་ཁྱབ་སྟེ། དེ་ཉིང་མཚམས་སྦྱོར་བའི་སྟོབས་ཀྱིས་ཐོབ་པ་མ་ཡིན་
པའི་ཕྱིར།
པའི་ཕྱིར།
་་་་་
དབང་པོ་གཏོང་ཚུལ་བཤད་པ།
གཟུགས་མེད་དག་ ཏུ་འཆི་བ་ནི། ། ཞེས་སོགས་ཀྱི་སྐབས་སུ། ཁམས་གསུམ་དུ་སྐྱེ་བ་ལེན་པའི་ཚེ།
དབང་པོ་རྙེད་ཚུལ་དེ་ལྟར་ཡིན་ན་འཆི་བའི་ཚེ་གཏོང་ཚུལ་ལམ་འགགས་ཚུལ་ཇི་ལྟར་ཡིན་ཞེ་ན། དེའི་ཚུལ་
བཤད་པ་ལ། དེ་ཡང་སྐབས་འདིར་དངོས་བསྟན་གྱི་དབང་པོ་གཏོང་ཚུལ་ནི། ཐོབ་ཚུལ་གྱི་སྐབས་དང་མི་
འདྲ་བར་ཅི་རིགས་པའི་དབང་དུ་བྱས་པ་ལས་རྣམ་སྨིན་ཁོ་ནའི་དབང་དུ་བྱས་པ་མ་ཡིན་ཏེ། དགེ་ལ་ཐམས་
73



བསe
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཅད་དག་ཏུ་ལྔ་ཞེས་དད་སོགས་དབང་པོ་ལྔ་དང་འཆི་སེམས་ཉོན་མོངས་ཅན་ཡང་བཤད་པའི་ཕྱིར་རོ། ། དེ་
བཞིན་དུ་འདིར་ཅིག་ཆར་དུ་གཏོང་ཚུལ་དང་འགགས་ཚུལ་གྱི་གྲངས་ངེས་བཤད་པ་ཡང་མངོན་འགྱུར་བའི་
དབང་དུ་བྱས་པ་ཡིན་གྱི་ཐོབ་པ་གཏོང་ཚུལ་ལ་བསམས་ན་དེ་ཙམ་དུ་མ་ངེས་ཏེ་འཆད་པར་འགྱུར་ཞིང་། དེ་ལ་
ཡང་ཚེ་དེའི་དབང་དུ་བྱས་པ་ཞེས་པ་ལྟ་བུའི་ཁྱད་པར་སྦྱོར་དགོས་ཀྱི་སྤམ་བཤད་ཚིག་ཟིན་ལྟར་ཁས་བླངས་ན་
སྔར་ཐོབ་ཚུལ་ཀྱི་སྐབས་སུ་བཤད་པའི་གནོད་བྱེད་རྣམས་འདིར་ཡང་འཇུག་པར་མཚུངས་སོ། ། དེ་ལྟར་དོགས་པ་
བཅད་ནས་ཚིག་དོན་དཀྱུས་ལ་འཇུག་པ་ནི། ཁམས་གསུམ་དུ་འཆི་བའི་ཚེ་འཆི་སེམས་མ་སྒྲིབ་ལུང་མ་བསྟན་
དང༌། ཉོན་མོངས་ཅན་ལ་གནས་ཏེ་འཆི་བའི་དབང་དུ་བྱས་ན། གཟུགས་མེད་དུ་འཆི་བའི་ཚེ། ཚེ་དེའི་
སྲོག་དབང་དང་། ཡིད་དབང་དང་། ཚོར་བ་བཏང་སྙོམས་གསུམ་ཅིག་ཆར་དུ་འགགས་ཤིང་གཏོང་བར་
འགྱུར་ལ། གཟུགས་ཁམས་སུ་འཆི་བ་ན་རྫུས་སྐྱེས་ཡིན་པས་སྔར་བཤད་པ་གསུམ་གྱི་སྟེང་དུ་མིག་སོགས་ལྔ་སྟེ་
བརྒྱད་དུས་གཅིག་ཏུ་འགགས་པ་དང་། འདོད་པར་རྫུས་སྐྱེས་མཚན་གཉིས་པ་ཞིག་འཆི་ན་གཟུགས་ཅན་
བདུན་དང་། སྲོག་ཡིད་བཏང་སྙོམས་གསུམ་སྟེ་བཅུ་དང་། མཚན་གཅིག་པ་ཞིག་ཡིན་ན་དགུ་དང་།
མཚན་མེད་པ་ཞིག་ཡིན་ན་བརྒྱད་འགགས་པར་འགྱུར་རོ། ། འདོད་པར་སྐྱེ་གནས་དང་པོ་གསུམ་པོ་གང་རུང་
ལས་སྐྱེས་པ་ཞིག་འཆི་ན་མིག་སོགས་དབང་པོ་བཞི་སྔར་འགགས་པའི་མཐར་ལུས་སྲོག་བཏང་སྙོམས་ཡིད་དབང་
དང་བཞི་དུས་གཅིག་ཏུ་འགགས་པར་འགྱུར་རོ། ། འདོད་པའི་རྫུས་སྐྱེས་འཆི་བའི་ཚེ་དབང་པོ་བཅུ་དང་།
དགུ་སོགས་ཅིག་ཆར་དུ་འགགས་པར་བཤད་པ་ཡང་ཕལ་ཆེ་བ་དབང་པོ་ཀུན་ཚང་གི་དབང་དུ་བྱས་པ་ཡིན་གྱི།
མཐའ་གཅིག་ཏུ་གྲངས་ངེས་པ་མ་ཡིན་ཏེ། འདོད་པའི་རྫུས་སྐྱེས་ལ་མིག་སོགས་དབང་པོ་གང་རུང་མ་ཚང་བ་
ཡང་ཡོད་པའི་ཕྱིར་རོ། ། འཆི་འཕོ་བ་དེ་དག་ཏུ་འཆི་སེམས་དགེ་བ་ལ་གནས་པའི་ཚེ་ནི། དད་སོགས་དབང་པོ་
ལྔ་བསྣན་པས་གཟུགས་མེད་དུ་ཚེ་དེའི་དབང་པོ་མངོན་འགྱུར་བ་བརྒྱད་ཅིག་ཆར་དུ་འགགས་པ་སོགས་ཤེས་པར་
བྱའོ། ། འོ་ན། གོང་དུ་བཤད་པའི་གཏོང་ཚུལ་དང་འགགས་ཚུལ་དེ་དག་མངོན་འགྱུར་བའི་དབང་དུ་བྱས་པ་
ཡིན་ན། སྤྱིར་ཐོབ་པ་གཏོང་བའི་དབང་དུ་བྱས་ན་ཇི་ཙམ་ཅིག་ཆར་དུ་གཏོང་ཞེ་ན། དེའི་དབང་དུ་བྱས་ན།
གཟུགས་མེད་དུ་འཆི་བའི་ཚེ་འཆི་ སེམས་དགེ་བ་ལ་གནས་ན་ཚེ་དེའི་སྲོག་ཡིད་བཏང་སྙོམས་གསུམ་དང་།
དད་སོགས་དབང་པོ་ལྔ་སྟེ་བརྒྱད་ཀ་མངོན་འགྱུར་བ་ཐོབ་པ་དང་བཅས་པ་དུས་མཉམ་དུ་གཏོང་ལ། འཆི་
14



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
སེམས་ཉོན་མོངས་ཅན་དང་། མ་སྒྲིབས་ལུང་མ་བསྟན་ལ་གནས་ན་སྲོག་ཡིད་བཏང་སྙོམས་གསུམ་མངོན་
འགྱུར་བ་དང་། དད་སོགས་དབང་པོ་ལྔ་འདས་པའི་ཐོབ་པ་དུས་མཉམ་དུ་གཏོང་ཞིང་། གང་ལྟར་ཡང་
གཟུགས་མེད་དུ་འཆི་བ་ན་ཚེ་དེའི་དབང་པོ་བརྒྱད་ཀྱི་ཐོབ་པ་དུས་མཉམ་དུ་གཏོང་བས་ཁྱབ་སྟེ། གཟུགས་
མེད་བྱིས་པའང་དེ་བཞིན་ནོ། ། ཞེས་གསུངས་པ་ལྟར་རོ། ། གཟུགས་ཁམས་སུ་འཆི་བ་ན། བསམ་གཏན་བཞི་
པ་ལ་སྔར་བཤད་པའི་ཚེ་དེའི་སྲོག་ཡིད་བཏང་སྙོམས་གསུམ་དང་། མིག་སོགས་དབང་པོ་ལྔའི་སྟེང་དུ་དད་
སོགས་དབང་པོ་ལྔ་བསྣན་པས་བཅུ་གསུམ་གྱི་ཐོབ་པ་དུས་གཅིག་ཏུ་གཏོང་ལ། བསམ་གཏན་གསུམ་པ་ལ་དེའི་
སྟེང་དུ་བདེ་བ་དང་། གཉིས་པ་ལ་ཡིད་བདེ་བསྣན་པས་བཅུ་བཞི་རེ་དང་། དང་པོ་ལ་བདེ་བ་ཡིད་བདེ་
གཉིས་ཀ་བསྣན་པས་བཅོ་ལྔ་དུས་གཅིག་ཏུ་གཏོང་ངོ་། ། འདོད་པར་ནི། ། རྫུས་སྐྱེས་དབང་པོ་ཀུན་ཚང་མཚན་
གཉིས་པ་དགེ་རྩ་ཆད་པ་ཞིག་འཆི་ན་སྔར་བཤད་པ་བཅུའི་སྟེང་དུ་ཚེ་དེའི་དབང་དུ་བྱས་པའི་ཚོར་བ་གཞན་
བཞིའི་ཐོབ་པ་བསྣན་པས་བཅུ་བཞི་དང་། དགེ་རྩ་མ་ཆད་པ་ཞིག་ཡིན་ན་དེའི་སྟེང་དུ་དད་སོགས་དབང་པོ་ལྔ་
བསྣན་པའི་བཅུ་དགུའི་ཐོབ་པ་དུས་མཉམ་དུ་གཏོང་སྟེ། མང་པོར་ལྡན་ལ་བཅུ་དགུ་སྟེ། ། ཞེས་པའི་དོན་ཚང་
བ་ཡིན་ལ། དེ་བཞིན་དུ་རྫུས་སྐྱེས་གཞན་གཉིས་ལ་ཡང་རིགས་འགྲེའོ། ། སྐྱེ་གནས་དང་པོ་གསུམ་གྱི་དབང་དུ་
བྱས་ན། དགེ་རྩ་ཆད་པ་ཞིག་ཡིན་ན་ཚེ་དེའི་ལུས་སྲོག་ཡིད་བཏང་སྙོམས་བཞིའི་སྟེང་དུ་ཚོར་བ་གཞན་བཞི་
བསྣན་པས་བརྒྱད་ཀྱི་ཐོབ་པ་དུས་གཅིག་ཏུ་གཏོང་སྟེ། དགེ་མེད་ནང་ན་ཉུང་ལྡན་པ། ། ལུས་ཚོར་སྲོག་ཡིད་
བརྒྱད་དང་ལྡན། ། ཞེས་པའི་དོན་ཚང་ཞིང་། དགེ་རྩ་མ་ཆད་པ་ཡིན་ན་དད་སོགས་དབང་པོ་ལྔ་བསྣན་པས་ཚེ་
དེའི་དབང་པོ་བཅུ་གསུམ་གྱི་ཐོབ་པ་དུས་མཉམ་དུ་གཏོང་ངོ༌། ། ཐོབ་པ་གཏོང་ཚུལ་ལ་བསམ་ན་དུས་མཉམ་དུ་
གཏོང་མི་གཏོང་ཞེས་པའི་ཐ་སྙད་ལས་ཐམས་ཅད་ལ་འགགས་མི་འགགས་ཞེས་བརྗོད་མི་རིགས་ཏེ། དེའི་དོན་
འོག་ཏུ་ཡང་འཆད་དོ། །
ཡང་། སྔར་བཤད་པའི་དབང་པོ་འགགས་ཚུལ་ལམ་གཏོང་ཚུལ་དེ་དག་ཅི་རིགས་པའི་དབང་དུ་བྱས་
པ་ལས་རྣམ་སྨིན་གྱི་དབང་དུ་བྱས་པ་མ་ཡིན་ན། འོ་ན། རྣམ་སྨིན་ཁོ་ནའི་དབང་དུ་བྱས་ན་འཆི་བའི་ཚེ་
དབང་པོ་དུ་ཙམ་ཅིག་ཆར་དུ་གཏོང་ཞེ་ན། དེ་ནི་རྩ་འགྲེལ་རྣམས་སུ་གསལ་བར་མ་གསུངས་པས་ཁ་ཚོན་
གཅོད་དཀའ་ཡང་། རིག་པས་དཔགས་ན། ཁམས་གསུམ་པོ་གང་ཡང་རུང་བར་འཆི་སེམས་མ་སྒྲིབས་ལུང་
་ལས་ཐམས་



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མ་བསྟན་ལ་གནས་ན་གཟུགས་མེད་ཏུ་ཚེ་དེའི་རྣམ་སྨིན་གྱི་ངོ་བོར་གྱུར་པའི་སྲོག་ཡིད་བཏང་སྙོམས་གསུམ་དུས་
མཉམ་དུ་འགགས་པའམ་བཏང་བ་དང་། གཟུགས་ཁམས་སུ་དེའི་སྟེང་དུ་མིག་སོགས་དབང་པོ་ལྔ་སྟེ་བརྒྱད་
དང་། འདོད་པའི་རྫུས་སྐྱེས་ལ་བཅུའམ་དགུ་སོགས་དང་། སྐྱེ་གནས་དང་པོ་གསུམ་ལ་སྔར་བཤད་པའི་བཞི་
རྣམས་དུས་མཉམ་དུ་འགགས་པར་འདོད་ཀྱང་འགལ་བ་མེད་འདྲ་ཞིང་། འཆི་སེམས་དགེ་བ་དང་ཉོན་མོངས་
ཅན་ལ་གནས་པ་ཡིན་ན་ནི། གཟུགས་མེད་ཏུ་ཚེ་དེའི་རྣམ་སྨིན་གྱི་ངོ་བོར་གྱུར་པའི་སྲོག་དབང་གཅིག་པུ་
འགགས་པ་ནས། གཟུགས་ཁམས་སུ་སྲོག་དབང་དང་མིག་སོགས་དབང་པོ་ལྔ་སྟེ་དྲུག་དང་། འདོད་པའི་
རྫུས་སྐྱེས་མཚན་གཉིས་པ་ལ་བརྒྱད་སོགས་དང་། སྐྱེ་གནས་དང་པོ་གསུམ་ལ་ལུས་དབང་སྲོག་དབང་གཉིས་
རྣམས་དུས་མཉམ་དུ་འགགས་པ་ལས། རྣམ་སྨིན་གྱི་ངོ་བོར་གྱུར་པའི་ཡིད་དང་ཚོར་བ་སོགས་དུས་མཉམ་དུ་
འགགས་པའམ་གཏོང་བར་མི་རིགས་ཏེ། ཅིའི་ཕྱིར་ན། སྐབས་དེའི་འཆི་སེམས་མངོན་འགྱུར་བ་ནི་དགེ་བ་
དང་ཉོན་མོངས་ཅན་གང་རུང་གི་ངོ་བོར་སོང་ཞིང་། རྣམ་སྨིན་གྱི་ཡིད་དབང་དང་། ཚོར་བ་ལ་ནི་མ་སྒྲིབས་
ལུང་མ་བསྟན་གྱིས་ཁྱབ་པ་གང་ཞིག། ལུང་མ་བསྟན་ནི་མཐུ་ཆུང་བས་ཐོབ་པ་རང་དང་དུས་མཉམ་དུ་འབྱུང་
བ་ལས་སྔ་ཕྱིར་མི་འབྱུང་བས་ན་འཆི་སེམས་མ་གྲུབ་གོང་དུ་འགགས་ཤིང་གཏོང་ཟིན་པའི་ཕྱིར་རོ། ། འདིར་རྩ་
འགྲེལ་རྣམས་སུ་དབང་པོ་འགགས་ཚུལ་བཤད་པའི་ཚེ་འགགས་པ་དང་གཏོང་བ་དོན་གཅིག་ལྟ་བུར་གསུང་པ་ནི་
མངོན་འགྱུར་བ་ལ་དགོངས་པ་ཡིན་གྱི། སྤྱིར་དེ་གཉིས་དོན་མི་མཚུངས་ཏེ་འགགས་པ་ཡིན་ན་བཏང་བ་ཡིན་
པས་མ་ཁྱབ་ཅིང་། བཏང་བ་ལ་ཡང་འགགས་པས་མ་ཁྱབ་སྟེ། དེའི་ཚུལ་ལ་བཤད་པར་བྱ་བ་མང་ཡང་ཡི་
གེས་འཇིགས་པས་ཟུར་ཙམ་ལས་མ་སྤྲོས་སོ། ། དབང་པོ་ཟག་མེད་རྣམས་ནི་འཆི་བའི་ཚེ་འགགས་པ་སོགས་ཀྱི་ཐ་
སྙད་མ་མཛད་དེ། གོང་དུ་ཐོབ་ཚུལ་གྱི་སྐབས་སུ་བཤད་པ་དང་མཚུངས་སོ། །
དབང་པོ་ཐོབ་དུས་བཤད་པ།
འབྲས་བུ་ཐ་མ་གཉིས་དགུས་ཐོབ། ། ཞེས་སོགས་ཀྱི་སྐབས་སུ། འོ་ན། རྒྱུན་ཞུགས་སོགས་འབྲས་བུ་
རྣམས་དབང་པོ་ཇི་ཙམ་གྱིས་ཐོབ་ཞེ་ན། ཡས་མས་ནས་རིམ་གྱིས་འགྲངས་པའི་འབྲས་བུ་ཐ་མ་གཉིས་ཏེ་སྔ་མ་
རྒྱུན་ཞུགས་དང་། ཕྱི་མ་དགྲ་བཅོམ་པའི་འབྲས་བུ་གཉིས་ནི་དབང་པོ་དགུ་དགུས་ཐོབ་སྟེ། དེ་ལ་རྒྱུན་
སs
ཡསམ་



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ། །
ཞུགས་ཀྱི་འབྲས་བུ་ནི། རང་ཉིད་ཐོབ་བྱེད་བསམ་གཏན་དང་པོའི་ཉེར་བསྡོགས་མི་ལྕོགས་མེད་ཀྱི་ངོ་བོར་གྱུར་
པའི་སྐད་ཅིག་བཅོ་ལྔ་པ་མན་ཆད་ཀྱི་ཀུན་ཤེས་བྱེད་པའི་དབང་པོ་དང་། བཅུ་དྲུག་པ་ཀུན་ཤེས་པའི་དབང་པོ་
དང༌། དེ་གཉིས་ཀྱི་ཚོགས་པ་ན་ཡོད་པའི་དད་སོགས་ལྔ་དང་། ཡིད་དབང་དང་། བཏང་སྙོམས་ཀྱི་
དབང་པོ་དགུས་ཐོབ་པ་མ་ཟད། དངོས་སུ་ཐོབ་བྱེད་ལ་མ་བསམ་ན་རྒྱུན་ཞུགས་ཀྱི་འབྲས་བུ་ཡིན་ན་དེ་དགུས་
ཐོབ་པས་ཁྱབ་པ་ཡང་ཡིན་ནོ། ། དེ་བཞིན་དུ་དགྲ་བཅོམ་པའི་འབྲས་བུ་ཡང་། རང་ཐོབ་བྱེད་ཀྱི་མི་ལྕོགས་མེད་
དང་བསམ་གཏན་བཞི་དང་གཟུགས་མེད་དང་པོ་གསུམ་གང་རུང་གི་དངོས་གཞི་ལ་བརྟེན་པའི་བར་ཆད་མེད་
ལམ་རྡོ་རྗེ་ལྟ་བུའི་ཏིང་ངེ་འཛིན་གྱི་ངོ་བོར་གྱུར་པའི་ཀུན་ཤེས་པའི་དབང་པོ་དང༌། རྣམ་གྲོལ་ལམ་གྱི་ངོ་བོར་
གྱུར་པའི་ཀུན་ཤེས་ལྡན་པའི་དབང་པོ་དང་། དེ་གཉིས་ཀྱི་ཚོགས་པ་ན་ཡོད་པའི་དད་སོགས་ལྔ་དང་། ཡིད་
དབང་སྟེ་བརྒྱད་དང་། ཚོར་བ་ནི་དངོས་གཞི་ཁྱད་པར་ཅན་ལས་གཞན་པའི་བསམ་གཏན་དང་པོ་གཉིས་ཀྱི་
དངོས་གཞི་ལ་བརྟེན་ན་ཡིད་བདེ་དང་། གསུམ་པའི་དངོས་གཞི་ལ་བརྟེན་ན་བདེ་བ་དང་། ས་གཞན་གོང་
མ་དང་མི་ལྕོགས་མེད་དང་དང་པོའི་དངོས་གཞི་ཁྱད་པར་ཅན་ལ་བརྟེན་ན་བཏང་སྙོམས་ཏེ། ཚོར་བ་གསུམ་
པོ་གང་རུང་གཅིག་དང་བཅས་པའི་དགུས་ངེས་པར་ཐོབ་བོ། ། འབྲས་བུ་བར་པ་ཕྱིར་འོང་ཕྱིར་མི་འོང་གི་འབྲས་
བུ་གཉིས་ནི་དབང་པོ་བདུན་དང་། བརྒྱད་དང་། དགུ་ཅི་རིགས་པས་ཐོབ་པ་ཡོད་དེ། ཕྱིར་འོང་བདུན་
ཙམ་གྱིས་ཐོབ་པ་ནི། འབྲས་བུ་རིམ་བརྒྱུད་(གྱིས་)པའི་འཕགས་པ་ཞིག་རྒྱུན་ཞུགས་ཐོབ་རྗེས་སུ་འཇིག་རྟེན་
ཞི་རགས་ཀྱི་རྣམ་པ་ཅན་གྱི་ལམ་གྱིས་འདོད་པའི་སྒོམ་སྤང་དྲུག་པའི་བར་སྤངས་ནས་ཕྱིར་འོང་གི་འབྲས་བུ་
མངོན་དུ་བྱེད་ན་མི་ལྕོགས་མེད་ཀྱི་ངོ་བོར་གྱུར་བའི་དད་སོགས་ལྔ་དང་། ཡིད་དང་བཏང་སྙོམས་ཏེ་བདུན་
ཙམ་གྱིས་ཐོབ་ཅིང་། ། དེ་ལ་ཟག་མེད་ཀྱི་དབང་པོ་མེད་དེ། འཇིག་རྟེན་པའི་ལམ་ཡིན་པའི་ཕྱིར་རོ། ། ཡང་།
ཕྱིར་འོང་མཐར་གྱིས་པ་འཇིག་རྟེན་ལས་འདས་པའི་ལམ་ལ་བརྟེན་ནས་ཕྱིར་འོང་ཐོབ་པ་ཡིན་ན། སྔར་གྱི་
བདུན་གྱི་སྟེང་དུ་ཀུན་ཤེས་པའི་དབང་པོ་བསྣན་པས་བརྒྱད་ཙམ་གྱིས་ཐོབ་བོ། ། ཡང་མཐོང་ལམ་གྱི་སྔ་རོལ་དུ་
འཇིག་རྟེན་པའི་ལམ་གྱིས་འདོད་ཉོན་དྲུག་པ་མན་ལ་ཆགས་བྲལ་སྔོན་དུ་སོང་བ་ཞིག་མཐོང་ལམ་མངོན་དུ་བྱས་
ནས་ཕྱིར་འོང་གི་འབྲས་བུ་ཐོབ་པར་བྱེད་ན་རྒྱུན་ཞུགས་བཞིན་དུ་དགུས་ཐོབ་པ་ཡིན་ཏེ། སྔར་གྱི་བརྒྱད་ཀྱི་
སྟེང་དུ་ཀུན་ཤེས་བྱེད་པའི་དབང་པོ་ཡོད་པའི་ཕྱིར་རོ། ། ཕྱིར་མི་འོང་གི་འབྲས་བུ་དབང་པོ་བདུན་ཙམ་གྱིས་ཐོབ་
77



པས་
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
པ་ནི། མཐར་གྱིས་པ་དབང་པོ་བརྟུལ་(རྟུལ་)པོ་ཞིག་འཇིག་རྟེན་ཞི་རགས་ཀྱི་རྣམ་པ་ཅན་གྱི་ལམ་གྱིས་ཕྱིར་
མི་འོང་ཐོབ་པར་བྱེད་ན། རང་ཐོབ་བྱེད་མི་ལྕོགས་མེད་ཀྱི་ངོ་བོར་གྱུར་པའི་དད་སོགས་ལྔ་དང་། ཡིད་དང་།
བཏང་སྙོམས་ཏེ་བདུན་ཙམ་གྱིས་ཐོབ་པ་ཡིན་ཏེ། དེ་དབང་པོ་བརྟུལ་ (རྟུལ་)བས་རྣམ་གྲོལ་དགུ་པའི་ཚེ་
དངོས་གཞིའི་ཡིད་བདེ་མངོན་དུ་བྱེད་མི་ནུས་ལ། དེ་ཐོབ་བྱེད་ཟག་མེད་ཀྱི་དབང་པོ་ཡང་མེད་པའི་ཕྱིར་རོ། །
ཡང་། མཐར་གྱིས་པ་དབང་པོ་བརྟུལ་(རྟུལ་）པོ་ཞིག་འཇིག་རྟེན་ལས་འདས་པའི་ལམ་གྱིས་ཕྱིར་མི་
འོང་ཐོབ་པར་བྱེད་ན། བདུན་པོ་དེའི་སྟེང་དུ་ཀུན་ཤེས་པའི་དབང་པོ་བསྣན་པས་བརྒྱད་ཙམ་གྱིས་ཐོབ་པ་
ཡིན་ལ། ཡང་། མཐར་གྱིས་པ་དབང་པོ་རྣོན་པོ་ཞིག་འཇིག་རྟེན་པའི་ལམ་གྱིས་ཕྱིར་མི་འོང་ཐོབ་པར་བྱེད་
ན་ཡང་བརྒྱད་ཀྱིས་ཐོབ་སྟེ། བར་ཆད་མེད་ལམ་གྱི་ཚེ་མི་ལྕོགས་མེད་ཀྱི་ངོ་བོར་གྱུར་པའི་བཏང་སྙོམས་ལ་
བརྟེན་ཀྱང་། དབང་པོ་རྣོ་བས་རྣམ་གྲོལ་དགུ་པའི་ཚེ་དངོས་གཞིའི་ཡིད་བདེ་མངོན་དུ་བྱེད་པའི་ཕྱིར་རོ། ། །
ཡང། མཐར་གྱིས་པ་དབང་པོ་རྣོན་པོ་དེས་འཇིག་རྟེན་ལས་འདས་པའི་ལམ་གྱིས་ཕྱིར་མི་འོང་ཐོབ་
པར་བྱེད་ན་དབང་པོ་དགུས་ཐོབ་སྟེ། བཤད་མ་ཐག་པ་བརྒྱད་ཀྱི་སྟེང་དུ་ཀུན་ཤེས་པའི་དབང་པོ་བསྣན་པའི་
ཕྱིར་རོ། །
ཡང་། མཐོང་ལམ་གྱི་སྔ་རོལ་ཏུ་འདོད་པ་ལ་འདོད་ཆགས་དང་བྲལ་བ་ཞིག་མཐོང་ལམ་མངོན་དུ་བྱས་
ནས་ཕྱིར་མི་འོང་གི་འབྲས་བུ་ཐོབ་པར་བྱེད་ན་ཡང་དབང་པོ་དགུས་ཐོབ་སྟེ། རང་ཐོབ་བྱེད་ཀྱི་ཀུན་ཤེས་བྱེད་
པའི་དབང་པོ་དང་། ཀུན་ཤེས་པའི་དབང་པོ་གཉིས། དེ་གཉིས་ཀྱི་ཚོགས་པ་ན་ཡོད་པའི་དད་སོགས་ལྔ་
དང་། ཡིད་དབང་། ཚོར་བ་བཏང་སྙོམས། ཡིད་བདེ། བདེ་བ་གསུམ་གང་རུང་གཅིག་དང་བཅས་
པའི་དགུ་ཡོད་པའི་ཕྱིར། ཚོར་བ་དེ་གསུམ་གང་ལ་བརྟེན་པའི་ངེས་པ་མེད་དེ། དང་པོའི་དངོས་གཞི་ཁྱད་
པར་ཅན་མ་གཏོགས་པའི་བསམ་གཏན་དང་པོ་གཉིས་ཀྱི་དངོས་གཞི་ལ་བརྟེན་ན་ཡིད་བདེ་དང་། གསུམ་པའི་
དངོས་གཞི་ལ་བརྟེན་ན་བདེ་བ། ཁྱད་པར་ཅན་དང་། བཞི་པའི་དངོས་གཞི་ལ་བརྟེན་ན་བཏང་སྙོམས་
འབྱུང་བའི་ཕྱིར་ཏེ། ཆགས་བྲལ་སྔོན་སོང་དེ་ལ་མཐོང་ལམ་གྱི་སྔ་རོལ་དུ་བསམ་གཏན་བཞི་པ་སོགས་ལ་
ཆགས་པ་དང་བྲལ་བ་ཡོད་པའི་ཕྱིར། འོ་ན། ཆགས་བྲལ་སྔོན་སོང་གི་ཕྱིར་མི་འོང་གི་འབྲས་བུ་དེ་དབང་པོ་
བཅུས་ཐོབ་པ་ཡང་ཡོད་པར་ཐལ། དེས་ཉེར་བསྡོགས་མི་ལྕོགས་མེད་ལ་བརྟེན་ནས་ཕྱིར་མི་འོང་གི་འབྲས་བུ་



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
མངོན་དུ་བྱས་ན་བར་ཆད་མེད་ལམ་གྱི་ཚེ་བཏང་སྙོམས་དང་། དེ་དབང་པོ་རྣོ་བས་རྣམ་གྲོལ་ལམ་གྱི་ཚེ་དངོས་
གཞིའི་ཡིད་བདེ་མངོན་དུ་བྱེད་ནུས་པས་ཚོར་བ་གཉིས་ཀྱིས་ཐོབ་པ་ཡོད་པས་སོ་ཞེ་ན། དེ་ནི་མེད་དེ་ཆགས་
བྲལ་སྔོན་འགྲོའི་ཕྱིར་མི་འོང་ཞུགས་པ་ལ་བསམ་གཏན་གྱི་དངོས་གཞི་ཐོབ་པས་ཁྱབ་པ་གང་ཞིག ལམ་སླ་བ་
བསམ་གཏན་གྱི་དངོས་གཞི་ལ་བརྟེན་དུ་ཡོད་བཞིན་དུ་ལམ་དཀའ་བ་ཉེར་བསྡོགས་སོགས་ས་གཞན་ལ་བརྟེན་
ནས་མཐོང་ལམ་མངོན་དུ་བྱས་པ་ལ་དགོས་པ་མེད་པའི་ཕྱིར་ཏེ། བསམ་གཏན་དག་གི་ལམ་རྣམས་སླ། ། ས་
གཞན་དག་གིས་དཀའ་བ་ཡིན། ། ཞེས་གསུངས་པའི་ཕྱིར་རོ། ། དེ་ལ་ཁོ་ན་རེ། ཆགས་བྲལ་སྔོན་སོང་གི་ཕྱིར་མི་
འོང་ཞུགས་པས་ཉེར་བསྡོགས་མི་ལྕོགས་མེད་ལ་བརྟེན་ནས་མཐོང་ལམ་མངོན་དུ་བྱེད་ པ་ ཡོད་ པར་ ཐལ།
འགྲེལ་བ་མངོན་པའི་རྒྱན་ལས། མཐོང་ལམ་སྐད་ཅིག་དང་པོས་གང་ལ་བརྟེན་པ་དེ་ལ་སྐད་ཅིག་གཞན་རྣམས་
ཀྱང་བརྟེན་གྱིས་གཞན་དང་གཞན་དུ་འཕོ་བ་མེད་པས་ས་གཞན་གྱི་ཚོར་བ་ཇི་ལྟར་འབྱུང་། ཞེས་གསུངས་
པའི་ཕྱིར་ཟེར་ན་མ་ཁྱབ་སྟེ། དེའི་དོན་ནི་མཐོང་ལམ་སྐད་ཅིག་དང་པོ་ས་གང་ལ་བརྟེན་པ་དེ་ལ་སྐད་ཅིག་མ་
ལྷག་མ་ཐམས་ཅད་བརྟེན་པ་ལས་ས་གཞན་དུ་འཕོ་བ་མེད་པས་ན་བཅུ་དྲུག་པའི་ཚེ་ཡང་སྔར་གྱི་ཚོར་བ་མཚུངས་
པ་ལ་བརྟེན་པ་ལས་མི་འདྲ་བ་འབྱུང་མི་ཤེས་ཞེས་པའི་དོན་ཡིན་པའི་ཕྱིར་རོ། ། །
བཅུ་གཅིག་དག་གིས་དགྲ་བཅོམ་ཉིད། ། འགའ་ཞིག་སྲིད་ཕྱིར་བཤད་པ་ཡིན། ། ཞེས་པ་ནི། འོ་ན།
དགྲ་བཅོམ་པའི་འབྲས་བུ་དབང་པོ་དགུ་ཁོ་ནས་ཐོབ་ན། ཡེ་ཤེས་ལ་འཇུག་པ་སོགས་ལས་དབང་པོ་བཅུ་
གཅིག་གི་ཐོབ་པར་བཤད་པ་དང་མི་འགལ་ལམ། ཞེ་ན། མི་འགལ་ཏེ། བཅུ་གཅིག་གིས་ཐོབ་པར་བཤད་
པ་ནི། དགྲ་བཅོམ་པ་ཡང་དང་ཡང་དུ་ཉམས་ནས་སོར་ཆུད་པར་བྱེད་པ་དག་ཚོར་བ་གསུམ་ལ་རིམ་པ་བཞིན་
བརྟེན་ནས་སོར་ཆུད་པ་སྲིད་པ་དང་། ཉམས་པ་མ་ཡིན་ཀྱང་དང་པོར་ཐོབ་པའི་ཚེ་ཚོར་བ་གསུམ་གང་ལ་
བརྟེན་པའི་ངེས་པ་མེད་པས་ན་ཅི་རིགས་སུ་ཐོབ་པ་ལ་ཡོད་པ་དགོངས་པ་ཡིན་ལ། སྐབས་འདིར་ཐོབ་ཚུལ་
བཤད་པ་རྣམས་ནི། འབྲས་བུ་དེ་དང་དེ་ཐོབ་བྱེད་ཀྱི་དབང་པོ་དེ་དག་གིས་དུས་ཅིག་ཆར་དུ་ཐོབ་ཚུལ་བཤད་
པ་ཡིན་པས་མི་མཚུངས་ཞིང་། དེར་མ་ཟད་དགྲ་བཅོམ་པ་ཡང་དང་ཡང་དུ་ཉམས་ནས་སོར་ཆུད་པའི་འབྲས་
བུ་དེ་དག་ཀྱང་དངོས་སུ་ཅིག་ཆར་དུ་ཐོབ་བྱེད་དབང་པོ་དགུ་ལྷག་མེད་དེ། དཔེར་ན། ཉམས་པའི་ཆོས་
ཅན་གྱི་དགྲ་བཅོམ་པ་ཞིག་དང་པོར་བསམ་གཏན་བཞི་པ་ལྟ་བུའི་ཚོར་བ་བཏང་སྙོམས་ལ་བརྟེན་ནས་དགྲ་བཅོམ་



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
པའི་འབྲས་བུ་མངོན་དུ་བྱས། དེ་ལས་ཉམས་ནས་སླར་བསམ་གཏན་གསུམ་པའི་དངོས་གཞི་ལ་བརྟེན་ནས་
སོར་ཆུད་པར་བྱེད་པའི་ཚེ་ཚོར་བ་བདེ་བ་ཁོ་ན་དང་། དེ་ཡང་ཉམས་ནས་བསམ་གཏན་དང་པོ་གཉིས་ཀྱི་
དངོས་གཞི་ལ་བརྟེན་ནས་སོར་ཆུད་པར་བྱེད་ན་ཚོར་བ་ཡིད་བདེ་ལས་ཚོར་བ་གསུམ་ལ་བརྟེན་པ་མེད་པའི་ཕྱིར་
རོ། ། ཕྱིར་མི་འོང་ཉམས་པ་སོར་ཆུད་པར་བྱེད་པ་ན་ཡང་དབང་པོ་དགུ་ལྷག་གིས་ཅིག་ཆར་དུ་ཐོབ་པ་མེད་དེ།
ཇི་ལྟར་ཞེ་ན། ཕྱིར་མི་འོང་དབང་རྣོན་ནི་ཉམས་པ་མི་སྲིད་ཅིང་། བརྟུལ་(རྟུལ་)པོ་རིམ་གྱིས་པ་ཉམས་པ་
ཡོད་ཀྱང་དེ་སོར་ཆུད་པའི་ཚེ་བདེ་བའི་དབང་པོས་ཐོབ་པ་ནི་མི་སྲིད་དེ། ཅིའི་ཕྱིར་ན། ཕྱིར་མི་འོང་ཉམས་
ན་ནི་འདོད་པའི་ཉོན་མོངས་མངོན་དུ་གྱུར་དགོས་པས་དངོས་གཞི་ཐམས་ཅད་ལས་ཉམས་པ་ཡིན་ལ། འདོད་
ཉོན་སྤོང་བ་ནི་བསམ་གཏན་དང་པོའི་ཉེར་བསྡོགས་ཁོ་ན་ལ་ལྟོས་དགོས་ཤིང་། དེ་ནི་བཏང་སྙོམས་ཀྱི་ས་པ་
ཡིན་པས་ཕལ་ཆེ་བ་སྔར་བཤད་པ་ལྟར་གྱི་དབང་པོ་བདུན་དང་། བརྒྱད་གང་རུང་གིས་ཐོབ་ལ། ཡང་།
ཕྱིར་མི་འོང་དབང་བརྟུལ་ཉམས་པ་འགའ་ཞིག་གིས་བར་དེར་མི་ལྕོགས་མེད་ལ་བརྟེན་ནས་དབང་པོ་སྦྱངས་ཏེ་
དབང་རྣོན་དུ་འཕོས་ནས་ཕྱིར་མི་འོང་གི་འབྲས་བུ་མངོན་དུ་བྱེད་ན་རྣམ་གྲོལ་དགུ་པའི་ཚེ་དངོས་གཞིའི་ཡིད་
བདེ་མངོན་དུ་བྱེད་པ་ཡོད་ཀྱང་། དེ་ཡང་སྔར་བཤད་པ་ལྟར་གྱི་དད་སོགས་ལྔ་དང་། ཡིད་དང་། ཀུན་
ཤེས་པ་དང་། བཏང་སྙོམས་དང་། ཡིད་བདེ་བཅས་དགུ་ཁོ་ནས་ཅིག་ཆར་ཐོབ་པ་ལས་དེ་ལས་མང་བས་མི་
ཐོབ་བོ། ཁོ་ན་རེ། དགྲ་བཅོམ་པ་ཉམས་པ་སླར་དབང་པོ་དགུས་སོར་ཆུད་པའི་དགྲ་བཅོམ་པ་དེ་ཆོས་ཅན།
ཁྱོད་དབང་པོ་དགུས་ཐོབ་པའི་དགྲ་བཅོམ་པའི་འབྲས་བུ་ལས་ཉམས་པ་ཡིན་པར་ཐལ། དེ་དབང་པོ་དགུས་
ཐོབ་པའི་དགྲ་བཅོམ་པའི་འབྲས་བུ་ལས་ཉམས་ནས། སླར་ཡང་དབང་པོ་དགུས་དགྲ་བཅོམ་པའི་འབྲས་བུ་
ཐོབ་པ་ཡིན་པའི་ཕྱིར། ཟེར་ན་མ་ཁྱབ། ཡང་ཁོ་ན་རེ། རྒྱུན་ཞུགས་ཀྱི་འབྲས་བུ་ཆོས་ཅན། ཁྱོད་
དབང་པོ་དགུས་ཐོབ་པར་ཐལ། འདོད་ན། དེ་ཆོས་ཅན། ཁྱོད་དད་སོགས་ལྔ་དང་། ཡིད་བདེ་དང་།
བཏང་སྙོམས་དང་། ཀུན་ཤེས་བྱེད་པ་དང་། ཀུན་ཤེས་པའི་དབང་པོ་དང་། དགུས་ཐོབ་པར་ཐལ།
འདོད་ན། དབང་པོ་དགུ་པོ་དེ་ཆོས་ཅན། རྒྱུན་ཞུགས་ཀྱི་འབྲས་བུ་ཐོབ་བྱེད་ཡིན་པར་ཐལ་ལོ་ཟེར་ན།
འདི་དག་ལ་གོང་དུ་ཚིག་སྐྱོན་བཅད་པ་ལྟར། རང་ཐོབ་བྱེད་ཀྱི་དབང་པོ་ཞེས་པའི་ཁྱད་པར་སྦྱར་ན་རྩོད་པ་
འོང་དོན་མེད་ལ། ཅི་སྟེ། གཞུང་གི་སྤམ་བཤད་ཚིག་ཟིན་དང་འགལ་བར་དོགས་ན། དབང་པོ་དགུ་པོ་
80



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
དེ་རྒྱུན་ཞུགས་ཀྱི་འབྲས་བུ་ཐོབ་བྱེད་ཡིན་པར་ཐལ། རྒྱུན་ཞུགས་ཀྱི་འབྲས་བུ་དེ་དབང་པོ་དེ་དགུས་ཐོབ་པའི་
ཕྱིར་ཟེར་ན་མ་ཁྱབ་ཞེས་བརྗོད་པ་ལས་འོས་མེད་ཀྱི། དེ་དགུ་པོ་རྒྱུན་ཞུགས་ཀྱི་འབྲས་བུ་ཐོབ་བྱེད་ལ་ནི་འཇོག་
མི་རིགས་ཏེ། འབྲས་བུ་གཞན་ཐོབ་བྱེད་ལའང་དེ་དགུ་པོ་ཅི་རིགས་སུ་འབྱུང་པའི་ཕྱིར། ཡང་ཁོ་ན་རེ།
རྒྱུན་ཞུགས་ཀྱི་འབྲས་བུ་དེ། རང་ཐོབ་བྱེད་ཀྱི་དབང་པོ་དགུས་ཅིག་ཆར་དུ་ཐོབ་པར་ཐལ། འདོད་ན།
དེ་ཐོབ་བྱེད་ཀྱི་དབང་པོ་དགུ་པོ་ཅིག་ཆར་དུ་འབྱུང་བར་ཐལ། རྟགས་དེའི་ཕྱིར། ཟེར་ན་མ་ཁྱབ་སྟེ། དེ་
ཐོབ་བྱེད་ཀྱི་ཀུན་ཤེས་བྱེད་པའི་དབང་པོ་དང་། ཀུན་ཤེས་པའི་དབང་པོ་གཉིས་རིམ་ཅན་ཁོ་ནར་འབྱུང་བའི་
ཕྱིར། དེ་ལྟར་ཡིན་ཀྱང་དེ་གཉིས་ཀྱིས་ཅིག་ཆར་དུ་རྒྱུན་ཞུགས་ཀྱི་འབྲས་བུ་ཐོབ་པ་ལ་འགལ་བ་མེད་དོ། །
དབང་པོ་ལྡན་ཚུལ་བཤད་པ།
བཏང་སྙོམས་དང་ནི་སྲོག་དང་ནི། ། ཞེས་ སོགས་ཀྱི་སྐབས་སུ། དབང་པོ་ལྡན་ཚུལ་བཤད་པ་ལ།
ངེས་ལྡན་དང་། ཉུང་ལྡན། མང་ལྡན་རྣམས་ལས། སྲོག་ཡིད་བཏང་སྙོམས་གསུམ་ནི་ངེས་ལྡན་གྱི་དབང་
པོ་ཡིན་ཏེ། དེ་གསུམ་གང་རུང་གཅིག་དང་ལྡན་ན། གཞན་གཉིས་དང་ངེས་པར་ལྡན་པས་ཁྱབ་པའི་ཕྱིར་ཏེ།
སེམས་མེད་པའི་གནས་སྐབས་སོགས་སུའང་ཡིད་དང་བཏང་སྙོམས་མངོན་གྱུར་དུ་མེད་ཀྱང་ཐོབ་པ་ཡོད་པའི་
ཕྱིར་དེ་གཉིས་དང་ལྡན་པར་འདོད་པ་ནི་བྱེ་བྲག་སྨྲ་བའི་གྲུབ་མཐའོ། ། དབང་པོ་གཞན་རྣམས་ནི་ངེས་ལྡན་མ་
ཡིན་ཏེ། ཅི་རིགས་པར་ངེས་པར་ལྡན་པས་མ་ཁྱབ་པའི་ཕྱིར་ཏེ། ཤེས་སླ་བས་རེ་རེ་ནས་མ་བཀོད་དོ། ། སྲོག་
ཡིད་བཏང་སྙོམས་གསུམ་ངེས་ལྡན་དུ་བཤད་པ་ཡང་། སྤྱིར་བཏང་ཙམ་གྱི་དབང་དུ་བྱས་པ་ཡིན་གྱི་ཁམས་
དང་ས་སོ་སོར་ཕྱེ་ན་མ་ངེས་ཏེ། གཟུགས་ཀྱིས་སས་བསྡུས་ཀྱི་ཡིད་དང་བཏང་སྙོམས་དང་ལྡན་ན། དེའི་
སས་བསྡུས་ཀྱི་སྲོག་དབང་དང་ལྡན་པས་མ་ཁྱབ་པའི་ཕྱིར། དེར་ཐལ། འདོད་པའི་གང་ཟག་གི་རྒྱུད་ལ་
གཟུགས་ཀྱིས་སས་བསྡུས་ཀྱི་ཡིད་དང་། བཏང་སྙོམས་ཡོད་པའི་ཕྱིར་ཏེ། དེའི་རྒྱུད་ལ་གོང་མའི་ཉེར་
བསྡོགས་དང་། དངོས་གཞིའི་ངོ་བོར་གྱུར་པའི་ཡིད་དང་བཏང་སྙོམས་ཡོད་པའི་ཕྱིར། བྱས་པ་ལ་ཁོ་ན་རེ།
འོ་ན། འདོད་པའི་གང་ཟག་གི་རྒྱུད་ཀྱི་བསམ་གཏན་གྱི་དངོས་གཞིའི་ངོ་བོར་གྱུར་པའི་ཡིད་དབང་ཆོས་ཅན།
གཟུགས་ཀྱི་སས་བསྡུས་ཀྱི་ཡིད་དབང་ཡིན་པར་ཐལ། འདོད་ན་དེ་ཆོས་ཅན། གཟུགས་ཀྱི་ཡིད་དབང་ཡིན་
81



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
པར་ཐལ། འདོད་ན། མི་འཐད་པར་ཐལ། དེ་འདོད་པའི་ཡིད་དབང་ཡིན་པའི་ཕྱིར། དེར་ཐལ།
འདོད་པ་བའི་ཡིད་དབང་ཡིན་པའི་ཕྱིར། ཟེར་ན་མ་ཁྱབ། དེ་བཞིན་དུ། ཁམས་གསུམ་པོའི་གང་ཟག་གི་
རྒྱུད་ཀྱི་ཟག་མེད་ཀྱི་ཡིད་དབང་རྣམས་ཁམས་དེ་དང་དེའི་གང་ཟག་གི་ཡིད་དབང་ཡིན་ཀྱང་། ཁམས་དེ་དང་
དེའི་ཡིད་དབང་ནི་མིན་པར་འདོད་ དགོས་ཏེ། ཟག་མེད་ཁམས་སུ་མ་གཏོགས་ པའི་ཕྱིར། དེས་ན།
འདོད་པའི་གང་ཟག་གི་རྒྱུད་ཀྱི་ཟག་མེད་ཀྱི་ཡིད་དབང་དེ། འདོད་པའི་གང་ཟག་གི་ཡིད་དབང་དང་།
འདོད་པ་བའི་ཡིད་དབང་ཡིན་ཀྱང་། འདོད་པའི་ཡིད་དབང་མིན་པར་འདོད་དགོས་ཀྱང་། ད་དུང་ཞིབ་ཏུ་
དཔྱད་པར་བྱའོ། །
ཚོར་བ་ལྔའི་ནང་གི་བདེ་བ་དང་ལྡན་པ་ནི། བསམ་གཏན་བཞི་པ་དང་གཟུགས་མེད་ཀྱི་སོ་སྐྱེ་མ་
གཏོགས་པའི་སྐྱེ་འཕགས་ཐམས་ཅད་ཡིན་ལ། དེ་དང་ལྡན་ན་སྲོག་ཡིད་བཏང་སྙོམས་དང་བདེ་བ་རང་ཉིད་སྟེ་
བཞི་དང་ངེས་པར་ལྡན་པས་ཁྱབ་ལ། གཞན་རྣམས་ནི་ ཅི་རིགས་པར་ལྡན་པས་ངེས་པ་མེད་དོ། ། འོ་ན།
བདེ་བ་དང་ལྡན་ལ་ལུས་དབང་དང་མི་ལྡན་པ་སུ་ཞེ་ན། བསམ་གཏན་གསུམ་པའི་སས་བསྡུས་ཀྱི་བདེ་བ་ཟག་
མེད་ཐོབ་པའི་འཕགས་པ་གཟུགས་མེད་དུ་སྐྱེས་པའི་ཕྱིར་མི་འོང་དང་། དགྲ་བཅོམ་པ་རྣམས་ཏེ། དེ་དག་
གིས་བདེ་བ་ཟག་མེད་མ་བཏང་བའི་ཕྱིར་ཏེ། ཟག་མེད་ས་འཕོས་པས་མི་གཏོང་བའི་ཕྱིར་རོ། ། དེ་བཞིན་དུ་
ལུས་དབང་དང་ལྡན་ན་ཡང་རང་ཉིད་དང་། སྲོག་ཡིད་བཏང་སྙོམས་གསུམ་སྟེ་བཞི་དང་ལྡན་པས་ཁྱབ་ལ།
མིག་སོགས་དང་ལྡན་ན་ལྔ་དང་ལྡན་པས་ཁྱབ་སྟེ། བཤད་མ་ཐག་པའི་བཞི་པོ་དེའི་སྟེང་དུ་རང་རང་བསྣན་
པས་སོ། ། ཡིད་བདེ་དང་ལྡན་ན་ཡང་ལྔ་དང་ལྡན་པས་ཁྱབ་སྟེ། སྲོག་ཡིད་བཏང་སྙོམས་གསུམ་བདེ་བ་དང་།
ཡིད་བདེ་རང་ཉིད་དེ་ལྔའོ། དེ་ལ་ཁོ་ན་རེ། ཡིད་བདེ་དང་ལྡན་ན་བདེ་བ་དང་ལྡན་པས་མ་ཁྱབ་ སྟེ།
འདོད་པ་དང་བསམ་གཏན་དང་པོ་ལ་ཁྱབ་ཀྱང་། གཉིས་པའི་སོ་སྐྱེ་ལ་མ་ཁྱབ་པའི་ཕྱིར་ཏེ། དེ་རང་སའི་
ཡིད་བདེ་དང་ལྡན་ཡང་བདེ་བ་དང་མི་ལྡན་པའི་ཕྱིར། དེར་ཐལ། རང་ས་ན་ནི་བདེ་བ་མེད་ ཅིང་།
འདོད་པ་དང་བསམ་གཏན་དང་པོའི་ལུས་བདེ་ནི་སྤངས་པའི་ཕྱིར་དང་། གསུམ་པའི་སེམས་བདེ་ནི་མ་ཐོབ་
པའི་ཕྱིར་རོ། ། ཞེ་ན། སྐྱོན་མེད་དེ། བསམ་གཏན་གཉིས་པའི་ཉོན་མོངས་སྤངས་པའི་གཉིས་པ་མན་ཆད་
ཀྱི་སོ་སྐྱེ་ལ་གསུམ་པའི་དངོས་གཞིའི་བདེ་བ་དང་ལྡན་པས་ཁྱབ་ལ། བསམ་གཏན་གསུམ་པ་ལ་ཆགས་པ་དང་



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ། །
མ་བྲལ་བའི་གང་ཟག་ཡིན་ན་བདེ་བ་ཉོན་མོངས་ཅན་དང་ལྡན་པས་ཁྱབ་པས་ན། བསམ་གཏན་གསུམ་པར་
ཆགས་བཅས་ཀྱི་གཉིས་པའི་སོ་སྐྱེ་དེ་བསམ་གཏན་གསུམ་པའི་བདེ་བ་ཉོན་མོངས་ཅན་དང་ལྡན་པའི་ཕྱིར།
དེར་ཐལ། དེས་གསུམ་པའི་བདེ་བ་ཉོན་མོངས་ཅན་མ་སྤང་པའི་ཕྱིར། ཁྱབ་ཏེ། ས་གོང་མའི་ཉོན་མོངས་
ཅན་མ་སྤང་ན་དེ་དང་ལྡན་པས་ཁྱབ་པར་འདོད་པ་བྱེ་བྲག་སྨྲ་བའི་གྲུབ་མཐའ་ཡིན་པའི་ཕྱིར་ཏེ། རྩ་བ་ལས།
གང་ལ་དེ་སྐྱེས་མ་སྤངས་པའི། ། དངོས་པོ་དེ་དང་ལྡན་པ་ཡིན། ། ཞེས་གསུངས་པའི་ཕྱིར། དེས་ན་འདོད་པའི་
སོ་སྐྱེ་ཁམས་གསུམ་གྱི་ཉོན་མོངས་གཅིག་ཀྱང་མ་སྤང་པ་དེ་ནི་ཁམས་གསུམ་གའི་ཉོན་མོངས་དང་ལྡན་པ་ཡིན་
ཅིང་། དེ་ལ་འཆིང་བ་ཀུན་ལྡན་ཞེས་སུའང་བཤད་པ་ཡིན་ནོ། ། ཡིད་བདེ་ཟག་མེད་ཐོབ་པའི་བསམ་གཏན་
བཞི་པ་དང་གཟུགས་མེད་ཀྱི་འཕགས་པ་རྣམས་ཀྱང་གསུམ་པའི་བདེ་བ་ཟག་མེད་དང་ངེས་པར་ལྡན་པར་ཤེས་
པར་བྱའོ། ། སྡུག་བསྔལ་གྱི་དབང་པོ་དང་ལྡན་པ་ལ་ནི་བདུན་དང་ངེས་པར་ལྡན་ཏེ། དེ་ནི་འདོད་པ་བ་ཡིན་
པས་ངེས་པར་ལུས་དང་སྲོག་དང་ཡིད་དང༌། བདེ་བ་དང་། ཡིད་བདེ་དང་། བཏང་སྙོམས་དང་།
སྡུག་བསྔལ་རང་ཉིད་དང་བཅས་པ་ལྡན་པའི་ཕྱིར་རོ། ། ཡིད་མི་བདེ་དང་ལྡན་པར་མ་ངེས་ཏེ། འདོད་པ་ལས་
འདོད་ཆགས་དང་བྲལ་བ་རྣམས་དེ་དང་མི་ལྡན་པའི་ཕྱིར་རོ། ། གོང་དུ་དབང་པོ་གསུམ་ནས་བདུན་གྱི་བར་ལྡན་
ཚུལ་བཤད་པ་འདི་དག་ནི་ངེས་ལྡན་གྱི་དབང་དུ་བྱས་པ་ཡིན་གྱི། གཞན་དུ་ན་དབང་པོ་གསུམ་ཙམ་དང་།
བཞི་ཙམ་དང་ལྡན་པ་སོགས་ནི་མེད་དེ། དབང་པོ་ཉུང་ལྡན་ལ་བརྒྱད་ལས་ཉུང་བར་ལྡན་པ་མི་སྲིད་པ་འོག་ཏུ་
འཆད་པར་འགྱུར་རོ། ། ཕོ་མོའི་དབང་པོ་དང་། ཡིད་མི་བདེ་གསུམ་པོ་གང་རུང་དང་ལྡན་ན་བརྒྱད་དང་ཡང་
ངེས་པར་ལྡན་དགོས་ཏེ། བཤད་མ་ཐག་པའི་བདུན་པོ་དེའི་སྟེང་དུ་རང་རང་བསྣན་པས་སོ། ། དད་སོགས་ལྔ་
དང་ལྡན་ན་ཡང་བརྒྱད་དང་ལྡན་པས་ཁྱབ་ཏེ། དད་སོགས་ལྔ་པོ་དེའི་སྟེང་དུ་སྲོག་ཡིད་བཏང་སྙོམས་གསུམ་
དང་བཅས་པས་སོ། ། ཀུན་ཤེས་པའི་དབང་པོ་དང་། ཀུན་ཤེས་ལྡན་པའི་དབང་པོ་གང་རུང་དང་ལྡན་པ་ལ་ནི་
ངེས་པར་བཅུ་ཅིག་དང་ལྡན་ཏེ། བདེ་བ་དང་། ཡིད་བདེ། བཏང་སྙོམས། སྲོག་ཡིད། དད་སོགས་
ལྔ་སྟེ་བཅུའི་སྟེང་དུ་རང་རང་ལྡན་པས་སོ། ། འདི་གཉིས་དང་ལྡན་པ་ལ་གཟུགས་མེད་ཀྱི་འཕགས་པའང་ཡོད་
པས་ལུས་དབང་སོགས་དང་ལྡན་པར་མ་ངེས་ཤིང་། གཟུགས་མེད་ཀྱི་འཕགས་པ་དེ་དག་ཡིད་བདེ་དང་།
བདེ་བ་གཉིས་དང་ལྡན་པའང་ཟག་མེད་དང་ལྡན་པ་ཡིན་གྱི་ཟག་བཅས་ནི་མ་ཡིན་ཏེ། ། ཟག་བཅས་ཀྱི་བདེ་བ་
83



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དང་ཡིད་བདེ་ནི་ས་འཕོས་པས་གཏོང་བའི་ཕྱིར་རོ། ། ཀུན་ཤེས་བྱེད་པའི་དབང་པོ་དང་ལྡན་པ་ནི་འདོད་པའི་
རྟེན་ཅན་གྱི་མཐོང་ལམ་པ་ཡིན་པས་ངེས་པར་དབང་པོ་བཅུ་གསུམ་དང་ལྡན་ཏེ། སྲོག་ཡིད་བཏང་སྙོམས།
བདེ་བ། ཡིད་བདེ། སྡུག་བསྔལ། ལུས་དབང་། དད་སོགས་ལྔ་དང་། རང་ཉིད་དང་བཅས་པས་
སོ། ། འོ་ན། ཕོ་མོའི་དབང་པོ་གང་རུང་ཞིག་མ་ཚང་ན་ཡང་མཐོང་ལམ་མི་སྐྱེ་བར་བཤད་པས་དེ་གཉིས་གང་
རུང་ཞིག་བསྣན་པས་བཅུ་བཞིར་འགྱུར་རོ། ། ཞེ་ན་སྐྱོན་མེད་དེ། དེ་གཉིས་གང་རུང་དང་ལྡན་པ་ཞིག་དགོས་
ཀྱང་མཐའ་གཅིག་ཏུ་འདི་དང་ལྡན་ཞེས་པའི་ངེས་པ་མེད་པའི་ཕྱིར་ངེས་ལྡན་དུ་མ་བཤད་དོ། ། དེ་བཞིན་དུ་ལུས་
དབང་ལས་གཞན་པའི་མིག་སོགས་དབང་པོ་བཞི་པོ་གང་དང་ཡང་མི་ལྡན་པའི་མཐོང་ལམ་པ་ཞིག་ནི་མི་སྲིད་
དམ་སྙམ་ཤིང་། གང་རུང་དང་མི་ལྡན་པ་སྲིད་ཀྱང་མཐའ་གཅིག་ཏུ་འདི་དང་མི་ལྡན། འདི་དང་ལྡན་ཞེས་
པའི་ངེས་བཟུང་མེད་པའི་ཕྱིར་དེ་དག་གང་རུང་ཡང་ངེས་ལྡན་དུ་མ་བགྲངས་སོ། ། འདིའི་སྐབས་སུ་འགའ་ཞིག་
གིས་ཕོ་མོའི་དབང་པོ་ངེས་ལྡན་དུ་མི་འདྲེན་པའི་སྒྲུབ་བྱེད་དུ། ཐོག་མར་མཐོང་ལམ་ཐོབ་པའི་རྟེན་དུ་ཕོ་མོའི་
དབང་པོ་གང་རུང་ཞིག་དགོས་ཀྱང་ཐོབ་ཟིན་གནས་པའི་རྟེན་དུ་མི་དགོས་ཏེ། མཐོང་ལམ་ཐོབ་ནས་ཕོ་མོའི་
མཚན་མ་ཚང་ཡང་མཐོང་ལམ་མི་གཏོང་བའི་ཕྱིར་ཞེས་དང༌། །
ཡང་། འགའ་ཞིག་གིས། འདོད་ཁམས་པ་ངེས་འབྱེད་ཆ་མཐུན་གོམས་པར་བྱས་པ་ཞིག་རིམ་གྱིས་
འཆི་བ་ན་དབང་པོ་གཟུགས་ཅན་རྣམས་རིམ་གྱིས་འགགས་པས་འཆི་ཁར་ཕོ་མོའི་དབང་པོ་འགག་མ་ཐག་མཐོང་
ལམ་ཐོབ་པ་སྲིད་པའི་ཕྱིར་ཞེས་ཟེར་ཡང་། དང་པོ་ལྟར་ན། མཐོང་ལམ་སྐད་ཅིག་བཅོ་ལྔ་པོ་གང་རུང་གི་
གནས་སྐབས་སུ་མཚན་འགྱུར་བའམ་ཉམས་པ་ཡོད་པར་འདོད་དགོས་ལ། དེ་ནི་མི་འཐད་དེ། སྐད་ཅིག་
བཅོ་ལྔ་པོ་མཉམ་བཞག་ཐུན་གཅིག་ཡིན་པས་མཉམ་བཞག་ལ་གནས་བཞིན་དུ་མཚན་འགྱུར་བ་སོགས་མི་སྲིད་
པའི་ཕྱིར། ཕྱི་མ་ལྟར་ན་ཡང་མི་འཐད་དེ། མཉམ་པར་མ་བཞག་པར་མཐོང་ལམ་མི་སྐྱེ་ལ། མཉམ་
བཞག་དགེ་བ་སྦྱོར་བྱུང་ལ་གནས་བཞིན་ཏུ་འཆི་བ་མི་སྲིད་པའི་ཕྱིར་དང་། འཆི་སེམས་ལ་ཟག་མེད་ཀྱང་མི་
འཇོག་པའི་ཕྱིར་རོ། ། གོང་དུ་དབང་པོ་ངེས་ལྡན་བཤད་པ་དེ་དག་ལ། དེ་ལས་གཞན་པའི་དབང་པོ་རྣམས་རེ་
རེ་ནས་མི་ལྡན་པའི་གང་ཟག་གི་མཚན་གཞི་འཇོག་ཏུ་ཡོད་ཀྱང་ཧ་ཅང་མང་བས་འཇིགས་པ་མ་ཟད་རྣམ་དཔྱོད་
ཅན་རྣམས་ཀྱིས་ནི་ཞིབ་ཏུ་བརྟགས་ཤིང་རྩིས་ན་ཤེས་པར་སྣང་ལ། བློ་གྲོས་དང་མི་ལྡན་པ་རྣམས་ལ་ནི་ད་དུང་
，84



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
མགོ་བོ་རྨོངས་པའི་རྒྱུར་མཐོང་ནས་མ་སྤྲོས་སོ། །
དགེ་མེད་ནང་ན་ཉུང་ལྡན་པ། ། ཞེས་སོགས་ཀྱི་སྐབས་སུ། ཉུང་ལྡན་བཤད་པ་ལ། འོ་ན། དབང་
པོ་དེ་དག་ལས་ཉུང་མཐའ་ལ་ཇི་ཙམ་དང་ལྡན་པ་སྲིད་ཞེ་ན། བརྒྱད་ཙམ་དང་ལྡན་པ་སྲིད་ཀྱི་དེ་ལས་ཉུང་བར་
ལྡན་པ་ནི་མི་སྲིད་དོ། ། བརྒྱད་ཙམ་དང་ལྡན་པ་སུ་ཞེ་ན། འདོད་པ་ན་དགེ་རྩ་ཆད་པའི་གང་ཟག་སྐྱེ་གནས་
དང་པོ་གསུམ་པོ་གང་རུང་དུ་ཉིང་མཚམས་སྦྱར་མ་ཐག་པ་དང་། དེ་འདྲའི་གང་ཟག་རིམ་གྱིས་འཆི་བ་འཆི་
སེམས་ཉོན་མོངས་ཅན་དང་། ལུང་མ་བསྟན་གང་རུང་ལ་གནས་པ་དང་། གཟུགས་མེད་ཀྱི་བྱིས་པ་སོ་སོ་སྐྱེ་
བོ་རྣམས་ཏེ། དང་པོ་གཉིས་ནི། ལུས་དང་ཚོར་བ་ལྔ་དང་། སྲོག་དང་། ཡིད་སྟེ་བརྒྱད་དང་ལྡན་གྱི་དེ་
ལས་ལྷག་དང་མི་ལྡན་ལ། ཕྱི་མ་གཟུགས་མེད་ཀྱི་བྱིས་པ་ཡང་སྲོག་ཡིད་བཏང་སྙོམས་གསུམ་དང་། དད་
སོགས་ལྔ་སྟེ་བརྒྱད་ལས་མི་ལྡན་པའི་ཕྱིར་རོ། ། འོ་ན་ཉུང་ལྡན་ལ་བརྒྱད་དང་ངེས་པར་ལྡན་དགོས་ན་བརྒྱད་པོ་དེ་
ངེས་ལྡན་གྱི་དབང་པོ་ཡིན་པར་འགྱུར་རོ་ཞེ་ན། མི་འགྱུར་ཏེ། ཉུང་ལྡན་ལ་བརྒྱད་པོ་དེ་དག་ངེས་པར་ལྡན་
དགོས་ཀྱང་། སྤྱིར་བརྒྱད་པོ་དེ་གང་རུང་ལྡན་ན་བརྒྱད་ཀ་དང་ལྡན་པར་མ་ངེས་པའི་ཕྱིར་ཏེ་ཤེས་སླའོ། །
མང་པོར་ལྡན་ལ་བཅུ་དགུ་སྟེ། ། ཞེས་སོགས་ཀྱི་སྐབས་སུ། མང་ལྡན་བཤད་པ་ལ། འོ་ན། དབང་
པོ་དེ་དག་མང་ཤོས་ལ་ཇི་ཙམ་དང་ལྡན་པ་སྲིད་ཞེ་ན། བཅུ་དགུ་དང་ལྡན་པ་སྲིད་དེ། འདོད་པའི་སོ་སྐྱེ་
མཚན་གཉིས་པ་དབང་པོ་ལྔ་ཚང་ཞིང་དགེ་རྩ་མ་ཆད་པ་དང་། འཕགས་པ་ཆགས་བཅས་རྒྱུན་ཞུགས་ཞུགས་
འབྲས་དང་ལན་ཅིག་ཕྱིར་འོང་ལྟ་བུ་སྟེ། དང་པོ་དེ་ནི་དྲི་མེད་ཀྱི་དབང་པོ་གསུམ་མ་གཏོགས་པའི་ལྷག་མ་བཅུ་
དགུ་པོ་ཐམས་ཅད་དང་ལྡན་ལ། ཕྱི་མ་འཕགས་པ་ཆགས་བཅས་ནི་ཕོ་མོའི་མཚན་གང་རུང་གཅིག་ལས་མི་
ལྡན་ཡང་། དེའི་ཚབ་ཏུ་དྲི་མེད་ཀྱི་དབང་པོ་གཉིས་གང་རུང་གཅིག་དང་ལྡན་ཏེ་མཐོང་ལམ་པ་ནི་ཀུན་ཤེས་
བྱེད་པ་དང་། སྒོམ་ལམ་པ་ནི་ཀུན་ཤེས་པའི་དབང་པོ་དང་ལྡན་ཞིང་། ལྷག་མ་རྣམས་གོང་གི་འདོད་པའི་སོ་
སྐྱེ་དང་གཅིག་པར་ལྡན་པའི་ཕྱིར། འདིར་འཕགས་པ་ཆགས་བཅས་ཞེས་སྨོས་པ་ནི། འདོད་པ་ལས་འདོད་
ཆགས་དང་བྲལ་བ་རྣམས་ཡིད་མི་བདེ་དང་མི་ལྡན་པའི་དབང་གིས་སོ། །
85



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
རྫས་རྡུལ་དང་བསགས་རྡུལ་ཕྲ་རབ་ལ་དོགས་པ་དཔྱོད་པ།
འདོད་ན་དབང་པོ་མེད་པ་དང་། ། ཞེས་སོགས་ཀྱི་སྐབས་སུ། ། གཉིས་པ་འདུས་བྱས་ཀྱི་སྐྱེ་ཚུལ་རྒྱས་པར་
བཤད་པ་ལ། དེ་ཡང་སྤྱིར་ཤེས་བྱ་ཐམས་ཅད་གཞི་ལྔས་བསྡུས་པ་ཡིན་ཏེ། གཟུགས་དང་། སེམས་དང་།
སེམས་བྱུང་དང་། མི་ལྡན་པའི་འདུ་བྱེད་དང་། འདུས་མ་བྱས་ཀྱི་གཞི་རྣམས་ཀྱིས་བསྡུས་པའི་ཕྱིར། བྱེ་
བྲག་སྨྲ་བས་ནི་གཞི་ལྔ་པོ་དེ་དག་ཐམས་ཅད་རྫས་སུ་ཡོད་པར་འདོད་ལ། རྒྱུ་མཚན་དེས་ཐམས་ཅད་ཡོད་པར་
སྨྲ་བ་ཞེས་སུའང་གྲགས་པར་སྣང་ངོ༌། ། འོན་ཀྱང་གཞི་ལྔ་པོ་རྫས་སུ་ཡོད་པར་སྨྲ་ན། གཞི་ཐམས་ཅད་ཡོད་པར་
སྨྲ་བའི་སྡེ་པ་ཡིན་པས་མ་ཁྱབ་སྟེ། དེ་ནི་རྩ་བའི་སྡེ་པ་བཞིའི་ཡ་གྱལ་གཅིག་ཡིན་པའི་ཕྱིར། གཞི་ལྔ་པོ་དེ་
ལས་དང་པོ་གཟུགས་ལ་རྡུལ་ཕྲ་རབ་དང་། རགས་པ་དང་། དེ་གཉིས་ཀ་མ་ཡིན་པ་གསུམ་དུ་འདོད་པའི་
གཉིས་ཀ་མ་ཡིན་པ་ནི་རྣམ་པར་རིག་བྱེད་མ་ཡིན་པའི་གཟུགས་སོགས་ལ་འདོད་དོ། ། རྡུལ་ཕྲ་རབ་ལ་ཡང་སྒྲས་
བརྗོད་རིགས་སམ་དངོས་བཏགས་མ་ཕྱེ་ན་རྫས་རྡུལ་ཕྲ་རབ་དང་། བསགས་རྡུལ་ཕྲ་རབ་གཉིས་ཡོད་པའི་རྫས་
རྡུལ་ཕྲ་རབ་ནི་ཆ་མེད་གཅིག་པུ་རེ་རེ་བ་ཡིན་པས་རྫས་གཞན་འདུས་པ་མེད་ལ། བསགས་རྡུལ་ཕྲ་རབ་གཅིག་
ཉིད་ཀྱང་འདོད་པའི་དབང་དུ་བྱས་ན་ཉུང་མཐའ་རྡུལ་རྫས་བརྒྱད་དང་ལྷན་ཅིག་ཏུ་སྐྱེ་བར་འདོད་དོ། ། དེས་ན་
ཆ་མེད་དུ་འདོད་པའི་རྡུལ་ཕྲ་རབ་ནི་རྫས་རྡུལ་ཕྲ་རབ་ནི་རྫས་རྡུལ་ཕྲ་རབ་ཉིད་ལ་འདོད་དགོས་པར་མ་ཟད།
སྤྱིར་བཏང་ལ་ཡང་རྡུལ་ཕྲ་རབ་བཅས་པ་རྫས་རྡུལ་ཉིད་ལ་བསམ་དགོས་ཏེ། བསགས་རྡུལ་ཕྲ་རབ་ནི་རགས་
པ་གཞན་ལ་ལྟོས་ནས་ཕྲརབ་ཏུ་བཏགས་པ་ལས་ཕྲརབ་དངོས་མིན་ཏེ། དེ་ལས་ཕྲ་བ་ཡོད་པའི་ཕྱིར་དང་།
རྡུལ་ཕྲ་རབ་ཅེས་པ་ཕྲ་བའི་རབ་ཀྱི་མཐར་ཐུག་པ་ལ་བྱེད་དགོས་པའི་ཕྱིར་རོ། ། འོ་ན། སྤྱིར་བསགས་རྡུལ་ཕྲ་
རབ་དེ་རགས་པའི་གཟུགས་དང་། ཕྲབའི་གཟུགས་གང་ཡིན་ཞེ་ན། སྤྱིར་རགས་པའི་གཟུགས་ཡིན་ཀྱང་།
སྒྲ་མེད་ཕྲ་རབ་རྡུལ་རྫས་བརྒྱད་ཅེས་པའི་དངོས་བསྟན་གྱི་ཕྲ་བའི་གཟུགས་ཡིན་ཏེ། སྐབས་འདིར་དངོས་
བསྟན་གྱི་ཕྲ་རབ་དེ་བསགས་རྡུལ་ཕྲ་རབ་དང་། རགས་པའི་རྡུལ་ནི་རྡུལ་རྫས་དགུ་དང་ལྡན་པའི་དབང་པོའི་
རྡུལ་སོགས་ལ་བྱེད་པར་སྣང་བའི་ཕྱིར་རོ། ། འདིའི་སྐབས་སུ་དོགས་པ་དཔྱད་པར་བྱ་བ་འགའ་ཞིག་ཡོད་དེ།
དེ་ལ་བྱེ་བྲག་ ཏུསྨྲ་བས། རྡུལ་ཕྲ་ རབ་རྣམས་ནི་ཆ་ཤས་མེད་པའི་ཕྱིར། ། ཕན་ཚུན་རེག་པ་ནི་མེད་ཀྱི།
86



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
གཅིག་ལ་དུ་མས་བསྐོར་བའི་བར་དང་བཅས་པའི་ཕྱིར་ཏེ། ཕྱི་རོལ་དོན་གྲུབ་ལས། ཕན་ཚུན་བདག་ཉིད་མ་
རེག་པར། ། ཆ་ཤས་མེད་པར་རྣམ་གནས་ཏེ། ། ཞེས་པ་ལྟར་དུ་འདོད་པ་དང་། ཡང་དེ་ལྟར་ན་ཕྲ་རབ་
བསགས་པར་རགས་པའི་རྡུལ་རྣམས་ཞིག་པར་འགྱུར་རོ་ཞེ་ན། མི་འགྱུར་ཏེ། རླུང་གིས་བཟུང་བའི་ཕྱིར་
དང༌། རྫས་ཀྱི་མཐུས་ཀྱང་འབྲེལ་བའི་ཕྱིར་ཏེ། རྫས་ཀྱི་མཐུ་ཡིས་ཕན་ཚུན་དུ། ། འཛིན་པ་ལུ་གུ་བརྒྱུད་
བཞིན་དུ། ། ཞེས་འདོད་པ་དང་། ཡང་། འོ་ན་ཚ་རེག་གིས་གྲང་རེག་ལ་གནོད་པ་དང་། སྣང་བས་མུན་
པ་ལ་གནོད་པ་སོགས་མི་འབྱུང་བར་ཐལ། དེ་དག་ཕན་ཚུན་མ་འཕྲད་པའི་ཕྱིར་ཞེ་ན། སྐྱོན་མེད་དེ། ཚ་
རེག་དང་སྣང་བའི་རྡུལ་ལ་སོགས་པ་ཉེ་བར་གནས་པ་ན་གྲང་རེག་དང་མུན་པ་ལ་སོགས་པའི་རྡུལ་གྱི་འགྲོས་
འགག་པ་ལ་གནོད་པ་དང་སྒྲིབ་པ་ལ་སོགས་པར་བརྗོད་ཀྱི་ཆ་ཤས་གཞན་འཕྲད་པ་ནི་མ་ཡིན་ཏེ། གང་ཞིག་
དང་ནི་ཉེ་བ་ལས། ། འགྲོས་ལྡན་གང་གི་འགོས་འགགས་པ། ། དེས་དེའི་སྒྲིབ་པར་རབ་ཏུ་བཤད། ། ཆ་ཤས་
གཞན་གྱིས་མ་ཡིན་ནོ། ། ཞེས་དང་། ཡང་། གལ་ཏེ་རྡུལ་ཕྲན་ཕྲད་པ་མེད་ན་རྔ་ལ་སོགས་པ་ལ་དབྱུ་གུས་
བསྣུན་པ་སོགས་ལས་སྒྲ་མི་འབྱུང་བར་ཐལ་བར་འགྱུར་རོ། ། ཞེ་ན། དེ་ཡང་སྐྱོན་མེད་དེ། མ་ཕྲད་ཀྱང་དེ་
དག་ཤིན་ཏུ་ཉེ་བ་དང་། རླུང་འདུས་པ་ལས་སྒྲ་འབྱུང་བའི་ཕྱིར་ཞེས་འདོད་དོ། ། འོན་ཀྱང་དེ་ལྟར་དུ་འདོད་པ་
ལ་རིགས་པའི་གནོད་བྱེད་ནི་འདི་ལྟར་འཇུག་སྟེ། དཔེར་ན། རྡུལ་ཕྲན་ཆ་མེད་རྣམས་ཕན་ཚུན་རིག་པ་དང་
འཕྲད་པ་མི་སྲིད་ན། དབང་པོའི་རྡུལ་དང་ཡུལ་གྱི་རྡུལ་ཕྲ་རབ་རྣམས་ཀྱང་ཕྲད་མི་སྲིད་པར་ཐལ། འདོད་
ན། དབང་པོ་ལྔས་ཡུལ་འཛིན་ཚུལ་འཆད་པའི་སྐབས་སུ། མིག་དང་ཡིད་དང་རྣ་བ་ནི། ། ཡུལ་དང་མ་
འཕྲད་གསུམ་གཞན་དུ། ། ཞེས་མིག་དང་ཡིད་དང་། རྣ་བ་གསུམ་གྱིས་ཡུལ་མ་འཕྲད་པར་འཛིན། སྣ་ལྕེ་
ལུས་གསུམ་གྱིས་ཡུལ་དང་འཕྲད་ནས་འཛིན་པར་ཁས་ལེན་མི་འཐད་པར་ཐལ། དབང་པོའི་རྡུལ་དང་ཡུལ་གྱི་
རྡུལ་ཕྲད་པ་མེད་པའི་ཕྱིར། དེ་ལ་སྐྱོན་མེད་དེ། སྣ་ལྕེ་ལུས་གསུམ་གྱིས་ཡུལ་ཕྲད་ནས་འཛིན་པར་བཤད་པ་
ནི་ཕྲ་རབ་བསགས་པའི་རགས་པའི་དབང་དུ་བྱས་པ་ཡིན་ལ། འདིར་ནི་རྡུལ་ཕྲ་རབ་ནང་ཕན་ཚུན་དུ་འཕྲད་
པ་མེད་པར་བཤད་པ་ཡིན་ནོ་ཞེ་ན། མི་འཐད་དེ། རྡུལ་ཕྲ་རབ་ཕྲད་པ་མི་སྲིད་ན། རགས་པའང་ཕྲད་མི་
ཤེས་ཏེ་ཕྲ་རབ་བསགས་པའི་གོང་བུ་ཇི་ཙམ་རགས་ཤིང་ཉེ་ནའང་། དོན་དུ་རྡུལ་ཕྲ་རབ་རེ་རེ་ནས་མ་འཕྲད་པ་
ཤ་དག་ཡིན་པའི་ཕྱིར། དེར་མ་ཟད་ཕྲརགས་ཀྱི་སྒོ་ནས་ཕྲད་མ་ཕྲད་དུ་འཇོག་ན། འོ་ན། ཚ་རེག་གིས་
82



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
གྲང་རེག་ལ་གནོད་པ་དང་། སྣང་བས་མུན་པ་ལ་གནོད་པ་དང་། རྔ་ལ་སོགས་པ་དབྱུག་གུས་བསྣུན་པ་ལས་
སྒྲ་འབྱུང་བ་སོགས་མི་སྲིད་པར་ཐལ། ཞེས་འཕེན་པ་ན། དེ་དག་ནི་རགས་པ་དང་ཕྲད་པ་ཡིན་ནོ། ། ཞེས་
ལན་འདེབས་རིགས་ཀྱི། དེ་དང་ཉེ་བར་གནས་པ་ལས་གནོད་པ་དང་སྒྲིབ་པ་ལ་སོགས་པར་འཇོག་པ་དང་།
རླུང་འདུས་པ་ལས་སྒྲ་བྱུང་བ་ཡིན་སོགས་སྨྲ་མི་དགོས་པའི་ཕྱིར། གཞན་ཡང་ས་རྡུལ་ཕྲ་རབ་ཆོས་ཅན།
ཁྱོད་རེག་བྱ་མ་ཡིན་བར་ཐལ། ཁྱོད་རེག་པར་བྱ་བ་མ་ཡིན་པའི་ཕྱིར། དེར་ཐལ། ཁྱོད་ལ་རེག་པ་མེད་
པའི་ཕྱིར་ཏེ། ལུས་དབང་གིས་རེག་པ་མེད་པ་གང་ཞིག དེ་ལས་གཞན་པས་ཀྱང་རེག་པ་མེད་པའི་ཕྱིར།
གཞན་ཡང་། གོང་དུ་དབང་པོ་དང་། ཡུལ་འཕྲད་མ་ཕྲད་ཀྱི་དོན། དབང་པོའི་རྡུལ་ཕྲ་རབ་དང་
ཡུལ་གྱི་རྡུལ་ཕྲ་རབ་ཀྱི་བར་དུ་ཕྲ་རབ་གཞན་གྱིས་མ་ཆོད་པར་འདབ་ཆགས་ཏེ་གནས་མི་གནས་ལ་བྱེད་པར་ཁས་
བླངས་པ་གང་ཞིག དེ་ལྟར་ན་ཕྲ་རབ་བསགས་ནས་རགས་པ་འགྲུབ་པའི་ཚེ་ན་ཡང་ཕྲརབ་རྣམས་ཕན་ཚུན་
འདབ་ཆགས་ཏེ་གནས་པར་འདོད་དགོས་(པ་)བཞིན་དུ་སྔ་མ་ཕྲད་པ་དང་། ཕྱི་མ་མ་ཕྲད་པར་འདོད་པ་
རིགས་པ་དང་ཁས་བླངས་ནང་འགལ་བའི་ཕྱིར། གཞན་ཡང་འདི་ལྟར་འདོད་དགོས་པ་ནི། བྱེ་བྲག་སྨྲ་བ་
སོགས་ཀྱི་རྡུལ་ཕྲ་རབ་ཆ་མེད་དུ་ཁས་བླངས་པའི་དབང་གིས་ཡིན་ཏེ། དེ་ཆ་མེད་ཡིན་པའི་ཕྱིར་རེག་པ་དང་
ཕྲད་པར་འདོད་ན་ནི་ཕྱོགས་ཐམས་ཅད་ཀྱིས་རེག་ན་ཕན་ཚུན་འདྲེས་པར་འགྱུར་ལ། ཕྱོགས་རེས་རེག་ན་ཆ་
བཅས་སུ་ཐལ་བར་འགྱུར་བའི་སྐྱོན་ལ་བསམས་ནས་མ་ཕྲད་པར་ཁས་བླངས་པ་ཡིན་འདུག་ཀྱང་། དེ་ལྟར་ན་
རྡུལ་རྣམས་ཤིན་ཏུ་ཉེ་བར་འདབ་ཆགས་ཏེ་གནས་པར་འདོད་པ་ལ་ཡང་མཚུངས་ཏེ། ཕྲ་རབ་གཅིག་ཕྲ་རབ་
དྲུག་གིས་བསྐོར་ཏེ་ཉེ་བར་གནས་པ་ན། ཕྲརབ་དབུས་མ་དེ་ལ་ཤར་རྡུལ་ལ་ཉེ་བའི་ངོས་གཅིག་དང་། ནུབ་
རྡུལ་ལ་རིང་བའི་ངོས་གཉིས་ཡོད་དམ་མེད། མེད་ན་ནི་ཤར་རྡུལ་དང་ནུབ་རྡུལ་གོ་ས་འདྲེས་པར་འགྱུར་ལ།
ཡོད་ན་ཆ་བཅས་སུ་ཐལ་བ་མཚུངས་པའི་ཕྱིར། དེས་ན་དབུ་མ་པས་འདོད་པ་ལྟར་རྡུལ་ཕྲ་རབ་ཆ་བཅས་སུ་
ཁས་བླངས་ན་སྐྱོན་འདི་དག་མི་འཇུག་ཅིང་། ཕྲད་པར་ཡང་ཁས་བླངས་ཆོག་པའི་ཕྱིར། འོ་ན། བྲེ་བྲག་
སྨྲ་བ་རང་ལུགས་ལ་སྔ་ཕྱི་མི་འགལ་བའི་ལན་ཇི་ལྟར་འདེབས་ཞེ་ན། དེ་ལ་ཕྲད་མ་འཕྲད་གཉིས་ཀ་ཡིན་པར་ནི་
འདོད་མི་རིགས་ལ། སྣ་ལྕེ་ལུས་གསུམ་གྱིས་ཡུལ་མ་འཕྲད་པར་འཛིན་པར་འདོད་ན་ནི་མཛོད་རྩ་འགྲེལ་རྣམས་
ཀྱི་དངོས་བསྟན་གྱི་དོན་དང་འགལ་བར་འགྱུར་ཞིང་། རྡུལ་ཕྲ་རབ་ནང་ཕན་ཚུན་ཕྲད་པར་འདོད་ན་ནི་གྲུབ་



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
མཐའི་རང་ལུགས་ཁས་ལེན་དང་འགལ་བའི་ཕྱིར། རིགས་པ་དོན་མཐུན་གྱི་ལན་འདེབས་དཀའ་ནའང་།
ལྟར་སྣང་ཁས་ལེན་འཛིན་མཚམས་ལྟ་བུར། སྣ་ལྕེ་ལུས་གསུམ་གྱིས་ཡུལ་ཕྲད་ནས་འཛིན་པར་ཐལ། དེ་ལྟར་
རྩ་འགྲེལ་ལས་དངོས་སུ་གསུངས་པའི་ཕྱིར། འདོད་ན། དེ་དག་གི་ཡུལ་གྱི་རྡུལ་དང་། དབང་པོའི་རྡུལ་
ཕན་ཚུན་ཕྲད་པར་ཐལ། དེ་དག་གིས་ཡུལ་དང་ཕྲད་ནས་འཛིན་པའི་ཕྱིར། ཟེར་ན་མ་ཁྱབ་སྟེ། ཕྲད་
ནས་འཛིན་པའི་དོན་ཡུལ་གྱི་རྡུལ་དང་དབང་པོའི་རྡུལ་གྱི་བར་དུ་རྡུལ་ཕྲན་གཞན་གྱིས་མ་ཆོད་པར་འདབ་ཆགས་
ཏེ་གནས་པ་ལ་བྱེད་པའི་ཕྱིར། བྱས་པ་ལ་ཁོ་ན་རེ། འོ་ན། རགས་པའི་ཚོགས་པ་ན་ཡོད་པའི་རྡུལ་ཕྲ་རབ་
རྣམས་ཀྱང་ཕན་ཚུན་ཕྲད་ནས་གནས་པར་ཐལ། དེ་དག་ཕན་ཚུན་གྱི་བར་དུ་རྡུལ་ཕྲ་རབ་གཞན་གྱིས་མ་ཆོད་
པར་འདབ་ཆགས་ཏེ་གནས་པའི་ཕྱིར། ཟེར་ན། དེ་གཉིས་མི་མཚུངས་པས་མ་ཁྱབ་ཞེས་སྨྲ་བ་ལས་འོས་མེད་
དོ། ། ཡང་། འདིའི་སྐབས་སུ་མཛོད་འགྲེལ་སོགས་ལས། དབང་པོའི་རྡུལ་ཕྲ་རབ་བམ། ཡུལ་གྱི་རྡུལ་ཕྲ་
རབ་གཅིག་གིས་རྣམ་ཤེས་བསྐྱེད་པ་ནི་མེད་དེ། རྣམ་པར་ཤེས་པའི་ཚོགས་ལྔ་པོ་དག་གི་རྟེན་དང་དམིགས་པ་
ནི་བསགས་པ་ཡིན་པའི་ཕྱིར་རོ། ། ཞེས་གསུངས་པས་རྫས་རྡུལ་ཕྲ་རབ་རེ་རེ་བ་ཙམ་གྱིས་རྣམ་ཤེས་བསྐྱེད་མི་ནུས་
ཏེ། བསགས་རྡུལ་ཕྲ་རབ་ལས་ཆུང་བའི་རྡུལ་ནི་དབང་ཤེས་ལ་མི་མངོན་ཞིང་། དེ་བསྐྱེད་པའི་རྟེན་ཀྱང་
བྱེད་མི་ནུས་པའི་ཕྱིར། འོན་ཀྱང་དེ་ལ་དོགས་པ་འདི་ཡོད་དེ། འོ་ན། ཁ་དོག་སྔོན་པོ་ལྟ་བུའི་ཚོགས་པ་ན་
ཡོད་པའི་རྫས་རྡུལ་ཕྲ་རབ་རེ་རེ་བ་ཆོས་ཅན། ཁྱོད་མིག་ཤེས་ལ་བསྟན་དུ་མེད་པར་ཐལ། ཁྱོད་མིག་ཤེས་ལ་
མི་མངོན་ཞིང་མིག་ཤེས་བསྐྱེད་པར་ཡང་མི་ནུས་པའི་ཕྱིར། འདོད་ན་དེ་ཆོས་ཅན། བསྟན་མེད་ཐོགས་
བཅས་ཀྱི་གཟུགས་ཡིན་པར་ཐལ། འདོད་ན། མི་འཐད་པར་ཐལ། ཁམས་བཅོ་བརྒྱད་ཀྱི་ནང་ནས་
བསྟན་མེད་ཐོགས་བཅས་ཡིན་པ་དགུར་གྲངས་ངེས་མཛད་པ་གང་ཞིག་དེ་དགུ་པོ་གང་ཡང་མ་ཡིན་པའི་ཕྱིར།
ཡང་དེ་མིག་ཤེས་ལ་མི་མངོན་ཡང་དེ་ལ་བསྟན་དུ་ཡོད་དོ་ཞེ་ན། འབྲེལ་མེད་དེ། མིག་ཤེས་ལ་བསྟན་དུ་ཡོད་
མེད་ནི། དེ་ལ་སྣང་མི་སྣང་ངམ། མངོན་མི་མངོན་ལ་བྱེད་པ་ལས་གཞན་དུ་བཞག་ཏུ་མེད་པའི་ཕྱིར་ཟེར་ན་
ལན་ཇི་ལྟར་འདེབས། གཞན་ཡང་དེ་འདྲའི་རྡུལ་རྫས་དེ་གཟུགས་སོགས་དོན་ལྔའི་ནང་གི་གཟུགས་ཡིན་ནམ་
མིན། ཡིན་ན། དེ་ཆོས་ཅན། བསགས་པའི་གཟུགས་ཡིན་པར་ཐལ། གཟུགས་སོགས་དོན་ལྔའི་ནང་
གི་གཟུགས་ཡིན་པའི་ཕྱིར། ཁྱབ་སྟེ། གཟུགས་ཅན་བཅུ་ནི་བསགས་པའོ། ། ཞེས་གསུངས་པའི་ཕྱིར།
ནwཔ



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འདོད་ན་མི་འཐད་པར་ཐལ། ། མ་བསགས་པ་ཡིན་པའི་ཕྱིར་ཏེ། ཆ་མེད་ཕྲ་རབ་ཡན་གར་བ་ཡིན་པའི་ཕྱིར།
ཡང་དེ་གཟུགས་སོགས་དོན་ལྔའི་ནང་གི་གཟུགས་མ་ཡིན་ནོ། ། ཟེར་ན། འོ་ན་དེ་གཟུགས་ཅན་གྱི་ཁམས་བཅུ་
པོ་གང་ཡང་མ་ཡིན་པར་ཐལ། དང་པོ་མ་ཡིན་པ་གང་ཞིག་ཕྱི་མ་དགུ་པོ་གང་ཡང་མ་ཡིན་པའི་ཕྱིར། འདོད་
ན། དེ་ཆོས་ཅན། ཁམས་བཅོ་བརྒྱད་ཀྱི་ནང་ནས་ཆོས་ཁམས་ཡིན་པར་ཐལ། དེ་ལས་འོས་མེད་པའི་ཕྱིར།
འདོད་ན། མི་འཐད་པར་ཐལ། ཁམས་བཅོ་བརྒྱད་ཀྱི་ནང་ནས་ཆོས་ཁམས་ཀྱི་ངོ་བོར་གྱུར་པའི་གཟུགས་ལ་
རིག་བྱེད་མ་ཡིན་པའི་གཟུགས་མ་གཏོགས་མ་བཤད་པའི་ཕྱིར། གཞན་ཡང་དེ་ཆོས་ཅན། ཡིད་དང་དབང་
པོའི་རྣམ་ཤེས་གཉིས་ཀྱིས་ཤེས་པར་བྱ་བ་ཡིན་པར་ཐལ། གཟུགས་སོགས་དོན་ལྔའི་ནང་གི་གཟུགས་ཡིན་པའི་
ཕྱིར། ཁྱབ་ཏེ། གཉིས་ཀྱི་རྣམ་ཤེས་ཕྱི་ཡི་ལྔ། ། ཞེས་གསུངས་པའི་ཕྱིར། འདོད་ན་མི་འཐད་པར་ཐལ།
དབང་ཤེས་ཀྱིས་ཤེས་པར་བྱ་བ་མ་ཡིན་པའི་ཕྱིར་ཏེ། མིག་གི་རྣམ་ཤེས་ཀྱིས་ཤེས་པར་བྱ་བ་མ་ཡིན་པ་གང་ཞིག་
དབང་ཤེས་གཞན་གྱིས་ནི་དེ་བས་ཀྱང་མ་ཡིན་པའི་ཕྱིར། དེས་ན་ཚུལ་འདི་རྣམས་རྟོག་ལྡན་ལ་སྐྱེ་བར་ངེས་
པའི་དོགས་པའི་གནས་སུ་འདུག་པ་མ་ཟད། ཞིབ་ཏུ་བརྟགས་ན་འགལ་འདུའི་ཕུང་པོ་མང་དུ་ཚོགས་པ་ལྟར་
སྣང་བས་འདི་དག་ལ་གཞུང་དོན་སྔ་ཕྱི་མི་འགལ་ཞིང་། རིགས་པ་དོན་མཐུན་གྱི་ལན་འདེབས་ཤེས་ན་མཁས་
པའོ། ། འོ་ན་ཁྱོད་རང་ཇི་ལྟར་སྨྲ་ཞེ་ན། འདི་དག་གི་ཞིབ་ཆ་རྩ་འགྲེལ་རྣམས་སུ་གསལ་བར་མ་གསུངས་པས་
འོལ་ཚོད་ཀྱིས་འཇོག་དཀའ་ཡང་། བསམ་ཚོད་ཀྱི་རིག་པས་དཔྱད་ན། གཟུགས་ཅན་གྱི་ཁམས་བཅུའི་ནང་
ཚན་དུ་གྱུར་བའི་གཟུགས་ཁམས་ཀྱི་ཚོགས་པ་ན་ཡོད་པའི་གཟུགས་ཀྱི་རྫས་རྡུལ་ཕྲ་རབ་དེ། དེའི་ནང་ཚན་གྱི་
གཟུགས་ཁམས་སུ་ཁས་ལེན་ན། གནས་དང་པོར་བསྟན་ཡོད་འདིར་ནི་གཟུགས་གཅིག་པུ། ། ཞེས་དང་།
གཟུགས་ཅན་བཅུ་ནི་བསགས་པའོ། ། ཞེས་དང་། གཉིས་ཀྱི་རྣམ་ཤེས་ཕྱི་ཡི་ལྔ། ། ཞེས་སོགས་རྩ་བའི་ཚིག་ཟིན་
རྣམས་དང་འགལ་བར་མ་ཟད། མངོན་རྒྱན་ལས། རྡུལ་ཕྲ་རབ་རེ་རེ་བ་རྣམས་བསགས་པ་དངོས་མིན་ཀྱང་
བསགས་པའི་རྩོམ་གཞི་ཡིན་པས་ཞེས་དང་། མཛོད་འགྲེལ་ལས། དབང་པོའི་རྡུལ་ཕྲ་རབ་བམ་ཡུལ་གྱི་རྡུལ་
ཕྲརབ་གཅིག་གིས་རྣམ་ཤེས་བསྐྱེད་པ་ནི་མེད་དེ། རྣམ་པར་ཤེས་པའི་ཚོགས་ལྔ་པོ་དག་གི་རྟེན་དང་དམིགས་
པ་ནི་བསགས་པ་ཡིན་པའི་ཕྱིར། ཞེས་སོགས་མང་པོ་ཞིག་དང་འགལ་བར་འགྱུར་བས། དེས་ན་གཟུགས་
ཁམས་ཀྱི་ཚོགས་པ་ན་ཡོད་པའི་རྫས་རྡུལ་ཕྲ་རབ་བརྒྱད་པོ་རེ་རེ་བ་རྣམས་ཁམས་བཅོ་བརྒྱད་ཀྱི་ནང་ཚན་དུ་གྱུར་
90



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
པའི་ཆོས་ཁམས་སུ་འཇོག་རྒྱུ་ཡིན་ལ། དེ་བཞིན་དུ་གཟུགས་ཅན་གྱི་ཁམས་ལྷག་མ་དགུའི་ཚོགས་པ་ན་ཡོད་
པའི་རྫས་རྡུལ་ཕྲ་རབ་རྣམས་ཀྱང་ཁམས་བཅོ་བརྒྱད་ཀྱི་ནང་ཚན་དུ་གྱུར་པའི་ཆོས་ཁམས་སུ་འཇོག་གོ། དེ་ལ་
ཁོ་ན་རེ། ཁམས་བཅོ་བརྒྱད་ཀྱི་ནང་ཚན་དུ་གྱུར་པའི་ཆོས་ཁམས་ཀྱི་གཟུགས་ལ་རིག་བྱེད་མ་ཡིན་པའི་
གཟུགས་མ་གཏོགས། གཞན་རྩ་འགྲེལ་རྣམས་ལས་གསལ་བར་མ་གསུངས་པ་དང་འགལ་ལོ་ཞེ་ན། མི་
འགལ་ཏེ། རིག་བྱེད་མ་ཡིན་པའི་གཟུགས་དེ་ཁམས་བཅོ་བརྒྱད་ཀྱི་ནང་ཚན་ཆོས་ཁམས་ཀྱི་ངོ་བོར་གྱུར་བའི་
གཟུགས་ཀྱི་མཚན་གཞིར་བཟུང་བ་ཙམ་ལས། དེར་ངེས་པ་ནི་མ་ཡིན་ཏེ། གོང་དུ་བཤད་བའི་རྫས་རྡུལ་ཕྲ་
རབ་རྣམས་ཀྱང་ཡིད་ཤེས་ཁོ་ནའི་ཡུལ་དུ་གྱུར་བའི་གཟུགས་ཡིན་པའི་ཕྱིར་དེར་འཇོག་དགོས་པར་མ་ཟད།
གཞན་ཡང་། གནས་དྲུག་པར་ཀེང་རུས་ཆགས་བཅས་ཐམས་ཅད་ལ། ། རུས་པ་རྒྱ་མཚོའི་བར་དུ་ནི། ། སྤྲོ་ཞིང་
བསྡུད་པའི་ཞེས་སོགས་ཀྱིས་བཤད་པའི་མི་སྡུག་པ་བསྒོམ་པའི་ཏིང་ངེ་འཛིན་གྱི་ཡུལ་དུ་གཞི་ཐམས་ཅད་ཁྱབ་པར་
སྤྲོ་ཞིང་བསྡུད་པའི་ཀེང་རུས་ཀྱི་གཟུགས་དང་། རྨི་ལམ་གྱི་མི་དང་རྟ་གླང་སོགས་ཀྱང་ཁམས་བཅོ་བརྒྱད་ཀྱི་
ནང་ཚན་དུ་གྱུར་པའི་ཆོས་ཁམས་ཀྱི་གཟུགས་ཡིན་ཏེ། ཡིད་ཤེས་ཁོ་ནའི་ཡུལ་དུ་གྱུར་པའི་གཟུགས་ཡིན་པའི་
ཕྱིར། འོ་ན། ཁམས་བཅོ་བརྒྱད་ཀྱི་ནང་ཚན་ཆོས་ཁམས་ཀྱི་ངོ་བོར་གྱུར་པའི་འབྱུང་བ་དང་འབྱུང་འགྱུར་གྱི་
རྫས་རྡུལ་ཕྲ་རབ་རྣམས་ཐོགས་བཅས་སུ་ཁས་བླངས་དགོས་པས་རྩ་བར། ཐོགས་དང་བཅས་པའི་གཟུགས་
ཅན་བཅུ། ། ཞེས་གསུངས་པ་དང་འགལ་ལོ་ཞེ་ན། མི་འགལ་ཏེ། དེ་ནི་ཁམས་བཅོ་བརྒྱད་ཀྱི་ནང་ནས་
གཟུགས་ཅན་གྱི་ཁམས་བཅུ་པོ་དེ་མཐའ་གཅིག་ཏུ་ཐོགས་བཅས་ཡིན་པའི་དོན་ལས། ཐོགས་བཅས་ཀྱི་
གཟུགས་ཡིན་ན་གཟུགས་ཅན་གྱི་ཁམས་བཅུ་པོ་གང་རུང་ཡིན་པས་ཁྱབ་པའི་དོན་མ་ཡིན་པའི་ཕྱིར་ཏེ། དཔེར་
ན། རྩ་བར། ཆོས་ཤེས་བྱ་བ་ནི། ། བརྟེན་པ་དང་བཅས་ལྷག་མ་ནི། ། དེ་དང་མཚུངས་པ་དག་ཀྱང་ཡིན། །
ཞེས་ཁམས་བཅོ་བརྒྱད་ཀྱི་ནང་ནས་ཆོས་ཁམས་མཐའ་གཅིག་ཏུ་བརྟེན་བཅས་སུ་གསུངས་ཀྱང་། དེའི་ངོ་བོར་
གྱུར་པའི་སེམས་བྱུང་སོགས་ལ་བརྟེན་བཅས་དང་དེ་མཚུངས་གཉིས་རེ་འཇོག་དགོས་པ་བཞིན་ནོ། ། དེ་ལྟར་ཡིན་
ཀྱང་རྫས་རྡུལ་དེ་དག་བསགས་པའི་བསགས་རྡུལ་དང་། གོང་བུ་རྣམས་ནི་གང་གི་ཚོགས་པ་ན་ཡོད་པ་དེ་དང་
དེའི་ཁམས་སུ་འཇོག་སྟེ། དབྱིབས་དང་། ཁ་དོག་གི་ཚོགས་པ་ན་ཡོད་པའི་བསགས་རྡུལ་དང་གོང་བུ་རྣམས་
གཟུགས་ཀྱི་ཁམས་སུ་འཇོག་པ་ནས། མིག་དབང་གི་ཚོགས་པ་ན་ཡོད་པ་རྣམས་མིག་གི་ཁམས་སུ་འཇོག་པ་
91



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཡིན་པའི་ཕྱིར། གཞན་ཡང་། རྡུལ་རྫས་བརྒྱད་པོ་གང་རུང་ལས་གཞན་པའི་མིག་གི་རྡུལ་རྫས་ཕྲ་རབ་ཞིག་
ཡོད་དམ་མེད། མེད་ན། དབང་པོ་གཞན་ལྡན་རྫས་བཅུའོ། ། ཞེས་འདོད་པའི་མིག་དབང་སོགས་དབང་པོ་
གཞན་དང་ལྡན་པ་ལ་རྡུལ་རྫས་མི་འདྲ་བ་བཅུ་ལྷན་ཅིག་ཏུ་སྐྱེ་བར་བཤད་པ་མི་འཐད་པར་འགྱུར་ལ། ཡོད་ན་
དེ་འདྲའི་མིག་དབང་གི་རྡུལ་ཕྲ་རབ་དེ་ཡང་གོང་ལྟར་ཁམས་བཅོ་བརྒྱད་ཀྱི་ནང་ནས་ཆོས་ཁམས་སུ་འཇོག་པ་
ལས། མིག་དབང་དང་མིག་གི་ཁམས་སུ་འཇོག་མི་རིགས་ཏེ། རྩ་བར། དབང་དོན་དེ་དག་ཁོ་ན་ལ། ། སྐྱེ་
མཆེད་དང་ནི་ཁམས་བཅུར་འདོད། ། ཅེས་གསུངས་པའི་ཕྱིར་རོ། ། དེས་ན་འདི་དག་གྲུབ་མཐའི་འདོད་ཚུལ་གྱི་
དབང་གིས་སྔ་ཕྱིར་མཐའ་དག་གི་ཚིག་ཟིན་འགལ་མེད་ཀྱི་ལན་ཐེབས་པ་ཤིན་ཏུ་དཀའ་བ་མ་ཟད་ད་དུང་ལུང་
རིགས་ཀྱི་གནོད་བྱེད་སྣ་ཚོགས་ཞིག་འཇུག་ཚོད་དུ་སྣང་ཡང་དེ་ཙམ་ལས་མ་བྲིས་ལ། བདག་གིས་འདིར་བཀོད་
པ་རྣམས་ཀྱང་བསམ་ཚོད་ཀྱི་རིགས་པས་དཔྱད་པ་ལས་གསལ་བའི་ཁུངས་ཤིག་སྔོན་ཆད་མིག་ལམ་དུ་མ་སོན་པས་
ངེས་པར་འཐད་པ་ཡིན་ནོ་ཞེས་ཁ་ཚོན་གཅོད་དུ་མ་གཏུབས་པས་མཁས་པ་རྣམས་ཀྱིས་དེ་ལས་གཞན་དུ་ལུང་
རིགས་དང་མི་འགལ་བའི་ལེགས་བཤད་སྤྲོ་བར་སྤོབས་པ་མཆིས་ན་ངེས་པར་གསུང་བའི་དུས་ལ་བབ་ལགས་སོ།
གཟུགས་ཅན་གྱི་སྐྱེ་ཚུལ་དངོས་བཤད་པ།
དེ་ལྟར་དོགས་པ་དཔྱད་ནས་གཟུགས་ཅན་གྱི་སྐྱེ་ཚུལ་དངོས་ནི། འདོད་པ་ན་མིག་སོགས་དབང་པོའི་
རྡུལ་ དང་། སྒྲའི་རྡུལ་མེད་པའི་བསགས་རྡུལ་ཕྲ་རབ་ཉི་ཟེར་གྱི་རྡུལ་ཆུང་ཤོས་ལྟ་བུ་གཅིག་ཉིད་ཀྱང་།
འབྱུང་བ་བཞི་དང་འབྱུང་གྱུར་བཞིའི་རྡུལ་རྫས་ཆ་མེད་བརྒྱད་དང་ངེས་པར་ལྷན་ཅིག་ཏུ་སྐྱེ་ལ། དེའི་སྟེང་དུ་
ལུས་དབང་དང་ལྡན་ན་རྫས་དགུ་དང་། མིག་སོགས་དབང་པོ་གཞན་དང་ལྡན་ན་བཅུའོ། ། བརྒྱད་དང་།
དགུ་དང་། བཅུ་དང་ལྡན་པ་དེ་དག་སྒྲ་དང་བཅས་ན་དགུ་དང་། བཅུ་དང་། བཅུ་གཅིག་དང་ལྷན་ཅིག་
སྐྱེ་སྟེ། དེ་དག་གི་སྟེང་དུ་སྒྲ་རྡུལ་རེ་རེ་བསྣན་པས་སོ། ། གཟུགས་ཁམས་ན་དྲི་རོ་གཉིས་མེད་པས། དབང་
པོའི་རྡུལ་དང་སྒྲ་རྡུལ་མེད་ན་རྫས་རྡུལ་དྲུག་དང་། ལུས་དབང་དང་ལྡན་ན་བདུན། དབང་པོ་གཞན་དང་
ལྡན་ན་བརྒྱད། དེ་དག་སྒྲ་དང་བཅས་ནི་རེ་རེ་འཕར་བ་དང་བཅས་པའོ། ། བྱེ་བྲག་སྨྲ་བས་བསགས་རྡུལ་ཕྲ་
རབ་གཅིག་ཉིད་ཀྱང་རྡུལ་རྫས་བརྒྱད་དང་ལྷན་ཅིག་ཏུ་སྐྱེ་བའི་རྒྱུ་མཚན་གྱིས། འབྱུང་བ་གཅིག་གི་ཚོགས་པ་
92



ལསt
དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
ན་འབྱུང་བ་བཞི་ཀ་ཡོད་པར་འདོད་པ་ལ། གཞན་དག་གིས། དེ་ནི་མ་ངེས་ཏེ། སྲ་བ་སོགས་དང་ལྡན་པ་
ལ་ཚ་བ་དང་། གཤེར་བ་སོགས་ཡོད་པར་མ་ངེས་པའི་ཕྱིར། ཟེར་བ་ལ། སྐྱོན་མེད་དེ། ཤས་ཆེ་ཆུང་མ་
གཏོགས་ཐམས་ཅད་ལ་ཚང་བར་ཡོད་དོ། ། ཞེས་ལན་འདེབས་ཀྱང་། ད་དུང་རིགས་པའི་གནོད་པ་ནི་འཇུག་
སྟེ། འདོད་ཚུལ་དེ་ལྟ་ན། ཤས་ཆེ་ཆུང་ཡང་འབྱུང་མི་ཤེས་ཏེ། མེའི་ཕུང་པོ་ལྟ་བུའི་ཚོགས་པ་ན་ཡོད་པའི་
བསགས་རྡུལ་ཕྲ་རབ་གཅིག་ཉིད་ཀྱང་ངེས་པར་རྡུལ་རྫས་བརྒྱད་དང་ལྷན་ཅིག་ཏུ་གནས་པ་གང་ཞིག དེ་འདྲ་
བའི་བསགས་རྡུལ་ཇི་ཙམ་བསགས་པའི་ཕུང་པོ་དེ་ལ་འབྱུང་བ་བཞི་གའི་རྡུལ་རྫས་གྲངས་ཆ་མཉམ་དུ་འབྱུང་བ་
ལས་མང་ཉུང་འབྱུང་མི་ཤེས་ན་ཤས་ཆེ་ཆུང་ཡང་ཇི་ལྟར་འབྱུང་། དེས་ན་མེའི་རྡུལ་རྫས་ཀྱི་ཕུང་པོ་ཇི་ཙམ་ཡོད་
པ་དེ་ཙམ་དུ། ས་རྡུལ་དང་ཆུ་རྡུལ་གྱི་ཕུང་པོ་ཡང་ཡོད་པར་འདོད་དགོས་ལ། དེ་ལྟར་ན། མེའི་ཕུང་པོ་དེ་
ལ་དེ་དང་མཉམ་པའི་སའི་ཕུང་པོ་དང་ཆུའི་ཕུང་པོ་སོགས་ཀྱང་ཡོད་པར་འདོད་དགོས་ན། དེ་ལྟར་མེད་པར་
མངོན་སུམ་གྱིས་འགྲུབ་པའི་ཕྱིར། ཅི་སྟེ་དེའི་ཚོགས་པ་ན་འབྱུང་བཞིའི་རྡུལ་རྫས་གྲངས་མཉམ་དུ་ཡོད་ནའང་།
དེ་དག་ཀྱང་མེའི་རང་བཞིན་དུ་སོང་བ་ཡིན་ནོ་ཞེ་ན། དེ་བས་ཀྱང་མི་རིགས་ཏེ་ཆུ་རྡུལ་བསགས་པ་མེའི་རང་
བཞིན་དུ་སོང་བ་ཡོད་ན། མེ་ཆུར་སོང་བ་དང་། ཆུ་མེར་སོང་བ་ཡང་ཡོད་པར་འགྱུར་བས་འཇིག་རྟེན་གྱི་
མངོན་སུམ་དང་ཡང་འགལ་ལོ། ། འོ་ན། ཇི་ལྟར་སྨྲ་ཞེ་ན། རང་གི་གྲུབ་མཐའི་ཁས་ལེན་ཡིན་པས། མེའི་
ཕུང་པོའི་ཚོགས་པ་ན། འབྱུང་བ་བཞི་གའི་རྡུལ་རྫས་གྲངས་མཉམ་པར་ཡོད་ཀྱང། ནུས་པ་དང་བྱེད་ལས་
ཤས་ཆེ་ཆུང་དུ་འཇུག་པས། ས་དང་ཆུ་སོགས་ཀྱི་ནུས་པ་མངོན་དུ་མ་གྱུར་པར་བག་ལ་ཞ་བའི་ཚུལ་དུ་གནས་པ་
ཡིན་ཞེས་སྨྲ་དགོས་སོ། ། མདོ་སྡེ་པས་ནི། འབྱུང་བ་དངོས་སུ་གང་དམིགས་པ་དེ་ནི་མངོན་གྱུར་གྱི་སྒོ་ནས་ཡོད་
ཅིང་། དེ་ལ་འབྱུང་བ་གཞན་རྣམས་རང་གི་ངོ་བོར་མེད་ཀྱང་ས་བོན་གྱི་ཚུལ་དུ་ཡོད་པ་དང་། རྐྱེན་དང་
འཕྲད་ན་འབྱུང་བ་གཞན་ཡང་དངོན་སུམ་དུ་འགྱུར་བ་ནི་དེ་དང་དེར་གསར་དུ་སྐྱེས་པ་ཡིན་པའི་ཕྱིར། ངེས་
པར་ལྷན་ཅིག་ཏུ་སྐྱེ་དགོས་པ་ནི་མ་ཡིན་ལ། ཡང་འགའ་ཞིག་ཏུ་ལྷན་ཅིག་སྐྱེ་བ་ཡང་མི་སྲིད་པ་ནི་མ་ཡིན་ནོ། །
ཞེས་འདོད་ལ། གྲུབ་མཐའ་གོང་མ་རྣམས་ནི། ཀུན་བཏུས་ལས། འདུས་པ་གང་ལ་འབྱུང་བ་གང་
དམིགས་པ་དེ་ནི་དེ་ན་ཡོད་དོ། ། ཞེས་འབྱུང་བ་གཅིག་ཙམ་ལས་གྱུར་པའི་འདུས་པ་སྟེ་བསགས་པ་ཡང་ཡོད།
གཉིས་ལས་གྱུར་པའི་བསགས་པའང་ཡོད་ པ་ནས། ཐམས་ ཅད་ལས་གྱུར་པའི་བསགས་པའང་ཡོད་དེ།
93



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
གཅིག་ཙམ་བསགས་པའི་གཟུགས་བོང་བ་སྐམ་པོ་ལྟ་བུ་དང་། གཉིས་ཙམ་བསགས་པ་དེ་ཉིད་གཤེར་བ།
གསུམ་ཙམ་བསགས་པ་དེ་གཉིས་ཀྱི་སྟེང་དུ་དྲོ་བ་དང་། བཞི་ལས་གྱུར་པ་དེ་དག་གཡོ་བ་དང་། དེ་བཞིན་དུ་
འབྲས་བུའི་གཟུགས་ལའང་གཟུགས་གཅིག་པུ་དང་ལྡན་པ་འོད་དང་། གཉིས་དང་ལྡན་པ་ནི་སྒྲ་དང་དྲི་དང་
ལྡན་པའི་རླུང་དང་། གསུམ་དང་ལྡན་པ་གཟུགས་དང་དྲི་དང་རེག་བྱ་ཡང་བ་དང་ལྡན་པའི་དུ་བ་དང་།
བཞི་དང་ལྡན་པ་ཨ་ཀ་རུའི་གོང་བུ་དང་། ལྔ་དང་ལྡན་པ་དེ་ཉིད་སྒྲ་དང་བཅས་པའོ་ཞེས་འདོད་ལ། དེས་ན་
མེའི་ཕུང་པོ་ནི་མེའི་རྡུལ་ཛས་རྐྱང་པ་བསགས་པ་དང་། ཆུའི་ཕུང་པོ་ཆུའི་རྡུལ་རྫས་གཅིག་པུ་བསགས་པ་དང་།
ཆུ་ཚ་བ་ལྟ་བུ་མེ་ཆུ་གཉིས་ཀའི་རྡུལ་རྫས་ཚོགས་པ་ཡིན་ཏེ། དེ་ལྟར་འདོད་ན་མངོན་སུམ་གྱིས་མི་གནོད་ཅིང་
དོན་ལ་ཡང་གནས་པས་འདོད་ཚུལ་ཕྱི་མ་འདི་དག་འཐད་པའོ། ། བྱེ་བྲག་སྨྲ་བས་རྡུལ་རྫས་བརྒྱད་ལྷན་ཅིག་ཏུ་
གནས་པར་བཤད་པ་ཡང་། གོ་ས་གཅིག་ཏུ་གནས་པ་ནི་མ་ཡིན་ཏེ། དེ་ལྟ་ན་རྡུལ་ཕྲན་རྣམས་ཐོགས་བཅས་
མ་ཡིན་པར་ཐལ་བའི་ཕྱིར། དེས་ན་གོ་ས་ཐ་དད་འདབ་འབྱར་དུ་གནས་པ་ཉིད་ལྷན་ཅིག་པའི་དོན་དུ་འདོད་
དོ། ། ལུགས་འདིར་རྣམ་ཤེས་ཀྱི་ཡུལ་འཛིན་པ་ན་ཡུལ་གྱི་རྣམ་པ་མ་ཤར་བར་འཛིན་པ་ཡིན་གྱི་རྣམ་པ་དང་བཅས་
པར་འཛིན་པ་ནི། ཁས་མི་ལེན་པར་གསུངས་ལ། དེས་ན་སྔོན་འཛིན་མིག་ཤེས་ལྟ་བུ་ལ་སྔོན་པོ་སྣང་ཡང་
སྔོན་པོའི་རྣམ་པ་མ་ཤར་བར་འདོད་དགོས་པ་འདྲ་ཞིང་། འོན་ཀྱང་རྣམ་པ་ཞེས་པ་གཏན་ནས་ཁས་མི་ལེན་པ་
ནི་མ་ཡིན་ཏེ། སེམས་དང་སེམས་བྱུང་རྣམ་པ་མཚུངས་པར་ཁས་བླངས་པའི་ཕྱིར་ཏེ། མཚུངས་ལྡན་རྣམ་པ་
ལྔ་མཚུངས་ཁས་ལེན་པའི་ཕྱིར་ཏེ་འོག་ཏུ་འཆད་པར་འགྱུར་རོ། །
གཟུགས་ཅན་མིན་པའི་སྐྱེ་ཚུལ་མདོར་བསྟན། །
སེམས་དང་སེམས་བྱུང་ངེས་ལྷན་ཅིག ཞེས་སོགས་ཀྱི་སྐབས་སུ། གཟུགས་ཅན་མ་ཡིན་པའི་སྐྱེ་ཚུལ་
ལ། མདོར་བསྟན། རྒྱས་བཤད་གཉིས་ལས། དང་པོ་ནི། སེམས་དང་སེམས་བྱུང་ནི་ངེས་པར་ལྷན་
ཅིག་ཏུ་སྐྱེ་སྟེ། ཕན་ཚུན་མེད་ན་མི་འབྱུང་བའི་ཕྱིར། འདུས་བྱས་ཐམས་ཅད་ནི་འདུས་བྱས་ཀྱི་མཚན་ཉིད་
སྐྱེ་སོགས་བཞི་དང་ལྷན་ཅིག་ཏུ་སྐྱེའོ། ། ཞེས་པའང་བྱེ་བྲག་སྨྲ་བའི་གྲུབ་མཐའ་ཡིན་ལ། དེ་ཡང་ད་ལྟར་བ་དང་།
མ་འོངས་པ་སྐྱེ་བའི་ཆོས་ཅན་རྣམས་ལ་བསམ་པ་ཡིན་གྱི་མི་སྐྱེ་བའི་ཆོས་ཅན་རྣམས་ནི་མ་ཡིན་ནོ། ། ཐོབ་པའང་
94



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
ཕལ་ཆེ་བ་རང་གི་ཐོབ་བྱའི་ཆོས་དང་ལྷན་ཅིག་ཏུ་སྐྱེ་ལ། འགའ་ཞིག་སྔ་རོལ་ཏུ་སྐྱེ་བ་ཡང་ཡོད་ལ། འགོག་པ་
གཉིས་ཀྱི་ཐོབ་པ་ལྟ་བུ་ཐོབ་བྱའི་ཆོས་མི་སྐྱེ་པའང་ཡོད་དོ། །
གཉིས་པ་རྒྱས་པར་བཤད་པ་ལ། མཚུངས་ལྡན་དང་། མཚུངས་ལྡན་མ་ཡིན་པ་གཉིས་ལས། དང་
པོ་ནི། སེམས་བྱུང་རྣམ་ལྔ་སྟེ། ཞེས་སོགས་ཀྱི་སྐབས་སུ། སེམས་བྱུང་ལ་སྡེ་ཚན་རྣམ་པ་ལྔ་སྟེ། སེམས་
ཀྱི་ས་མང་པོ་པ་དང་། དགེ་བའི་ས་མང་པོ་པ་དང་། ཉོན་མོངས་ཆེན་པོའི་ས་མང་པོ་པ་དང་། མི་དགེ་
བའི་ས་མང་པོ་པ་དང་། ཉོན་མོངས་ཆུང་ངུའི་ས་པ་རྣམས་སོ། ། དེ་དག་སོ་སོར་ཇི་ཙམ་ཞེ་ན། ཡོད་དེ།
སེམས་ཀྱི་ས་མང་ལ་བཅུ། དགེ་བའི་ས་པ་བཅུ། ཉོན་མོངས་ཆེན་པོའི་ས་པ་དྲུག མི་དགེ་བའི་ས་པ་
གཉིས། ཉོན་མོངས་ཆུང་ངུའི་ས་པ་བཅུ་སྟེ་སྡེ་ཚན་དུ་གཏོགས་པ་སུམ་ཅུ་རྩ་བརྒྱད་ཡོད་ལ། དེ་དག་སོ་སོའི་
ངོས་འཛིན་ནི། མཛོད་རྩ་བ་ཉིད་ལས། ཚོར་དང་སེམས་པ་འདུ་ཤེས་དང་། ཞེས་པ་ནས། ཉོན་
མོངས་ཆུང་ངུའི་ས་པ་རྣམས། ། ཞེས་པའི་བར་གྱིས་རེ་རེ་ནས་གསལ་བར་གསུངས་པས་འདིར་སྐྱར་ནས་འགོད་
མ་དགོས་ལ། ཡང་། རྩ་བ་ནས་དངོས་སུ་གྲངས་སུ་མ་བགྲང་ཡང་ཞར་ལ་བསྟན་པ། རྟོག་དཔྱོད་གཉིས།
འགྱོད་གཉིད་གཉིས། གཞན་འགྱུར་དུ་བཤད་པ། འདོད་ཆགས། ཁོང་ཁྲོ། ང་རྒྱལ། ཐེ་ཚོམ་བཞི་
སྟེ། དེ་དག་ལ་མ་ངེས་པ་བརྒྱད་ཅེས་བྱའོ། ། དེ་དག་གི་སྟེང་དུ་གཞན་ཡང་མངོན་པ་ལས་བཤད་པ་དང་།
གཞི་ཕྲན་ཚེགས་ནས་བཤད་པ་སོགས་བསྣན་པས་སེམས་བྱུང་བདུན་ཅུ་རྩ་བདུན་སོགས་ཡོད་ཀྱང་འདིར་བསྟན་
པ་ནི། གོང་དུ་སྡེ་ཚན་དུ་གཏོགས་པ་སོ་བརྒྱད་དང་། མ་ངེས་པ་བརྒྱད་དེ་བཞི་བཅུ་རྩ་དྲུག་པོ་ཉིད་དོ། ། དེ་
དག་ལས་སེམས་ཀྱི་ས་མང་རྣམས་ནི་གཙོ་སེམས་ཐམས་ཅད་ཀྱི་འཁོར་དུ་འགྲོ་ཞིང་། དེ་བཞིན་དུ་དགེ་བའི་ས་
མང་རྣམས་དགེ་སེམས་ཐམས་ཅད་དང་། ཉོན་མོངས་ཆེན་པོའི་ས་པ་རྣམས་ཉོན་མོངས་ཅན་གྱི་སེམས་ཐམས་
ཅད་དང་། མི་དགེ་བའི་ས་པ་གཉིས་མི་དགེ་བའི་སེམས་ཐམས་ཅད་ཀྱི་འཁོར་དུ་འགྲོའོ། ། ཉོན་མོངས་ཆུང་
ངུའི་ས་པ་རྣམས་སྒོམ་སྤངས་སུ་གྱུར་པའི་ཡིད་ཀྱི་རྣམ་ཤེས་ཁོ་ན་མ་གཏོགས་སེམས་གཞན་གྱི་འཁོར་དུ་མི་འགྲོ་
ཞིང་། གྲོགས་ཀྱང་མ་རིག་པ་ཙམ་མ་གཏོགས་གཞན་དང་མཚུངས་པར་མི་ལྡན་པའི་རང་དབང་ཅན་ཡིན་
ནོ། ། མ་ངེས་པ་བརྒྱད་ནི་སེམས་གང་གི་འཁོར་དུ་འགྲོ་བའི་ངེས་པ་མེད་དེ་འོག་ནས་རིམ་པར་འཆད་འགྱུར་གྱིས་
ཤེས་སོ། ། སེམས་བྱུང་དེ་དག་རེ་རེ་ནས་ངོ་བོ་ངོས་འཛིན་ལུགས་ཀྱང་འགྲེལ་པ་རྣམས་སུ་གསལ་བར་འབྱུང་བས་
95



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འདིར་མང་བས་འཇིགས་ནས་མ་བཀོད་དོ། ། དེ་ལ་དོགས་པ་འདི་ཡོད་དེ། སེམས་བྱུང་དེ་དག་གི་ནང་ནས་
སེམས་ཀྱི་ས་མང་དུ་གཏོགས་པའི་འདུན་པ་ནི་ཡུལ་དོན་དུ་གཉེར་བའི་སེམས་བྱུང་དང་། བློ་གྲོས་ནི་ཤེས་རབ་
སྟེ་དེ་ལ་ཡང་ཉོན་མོངས་ཅན་དང་ཉོན་མོངས་ཅན་མ་ཡིན་པ་གཉིས་དང་། དྲན་པ་ནི་མི་བརྗེད་པ་དང་།
མོས་པ་ནི་ཡུལ་ལ་ཡོན་ཏན་ཅན་དུ་འཛིན་པ་དང་། ཏིང་ངེ་འཛིན་ནི་དམིགས་པ་ལ་རྩེ་གཅིག་པའི་སེམས་བྱུང་
སོགས་ཡིན་ན། དེ་དག་སེམས་ཐམས་ཅད་ཀྱི་འཁོར་དུ་འབྱུང་མི་ཤེས་ཏེ། ཁྲོ་བ་དང་ལྡན་པ་ལ་འདུན་པ་
དང་། རྨོངས་པ་དང་། ཐེ་ཚོམ་དང་ལྡན་པ་ལ་ཤེས་རབ་དང་། བརྗེད་ངེས་དང་ལྡན་པ་ལ་དྲན་པ་དང་།
མ་དད་པ་དང་ལྡན་པ་ལ་མོས་པ་དང་། གཡེང་བ་དང་ལྡན་པ་ལ་ཏིང་ངེ་འཛིན་སོགས་ཇི་ལྟར་ལྡན་ཞེ་ན།
དེ་དག་གི་ཚེ་ཡང་ཤས་ཆེ་ཆུང་མ་གཏོགས་ཅུང་ཟད་ཙམ་ནི་ངེས་པར་ལྡན་ནོ་ཞེས་བྱེ་བྲག་སྨྲ་བ་འདོད་ལ། དེ་
ཡང་ལུང་ལ་བརྟེན་ནས་ཁས་ལེན་པའི་ཕྱིར་མི་འཐད་དོ་ཞེས་སྨྲ་བར་མི་རུང་ཡང་རིགས་པ་དང་ཐ་སྙད་ཀྱི་གནོད་
པ་ནི་ཅི་རིགས་འཇུག་སྟེ། གང་ཟག་ཡིན་ན་ཤེས་རབ་དང་། ཏིང་ངེ་འཛིན་གཉིས་ཆར་དང་ལྡན་པས་ཁྱབ་
པ་དང་། ཤེས་རབ་དང་ལྡན་ན་ཤེས་རབ་ཅན་ཡིན་པས་མ་ཁྱབ་པའམ། ཡང་ན། ཤེས་རབ་ཅན་དང་
རྨོངས་པ་མི་འགལ་བར་འདོད་དགོས་པ་དང་། ཆོས་དེ་མི་ཤེས་པའི་རྨོངས་པ་དང་། དེ་ཤེས་པའི་ཤེས་རབ་
གཉིས་གཅིག་ཆར་དུ་འཇུག་པར་ཐལ་བ་དང་། ཡུལ་གཅིག་ལ་མ་དད་པ་དང་མོས་པ་གཉིས་ཀྱང་དུས་གཅིག་
ཏུ་སྐྱེ་བ་དང་། སེམས་གཞན་དུ་གཡེང་བ་དང་གཞན་དུ་མི་གཡེང་བའི་རྩེ་གཅིག་པ་གཉིས་དུས་མཉམ་དུ་
འབྱུང་བ་དང་། ཡུལ་དེ་བརྗེད་པ་དང་དྲན་པ་ཡང་དུས་མཉམ་དང་། གང་ཟག་གཅིག་ལ་མི་དགའ་བའི་ཁྲོ་
བ་དང་། དགའ་བའི་འདུན་པ་གཉིས་དུས་མཉམ་དུ་སྐྱེ་བར་འདོད་དགོས་པ་སོགས་མང་ན་ཡང་སྐབས་ཐོབ་
ཀྱི་ཁས་ལེན་འཛིན་འཚམས་རིགས་པས་དཔྱོད་ཤེས་ན། དོན་ལ་དེ་ཙམ་གྱི་འགལ་བ་ཆེར་མ་མངོན་པས་མ་
སྤྲོས་ལ། འོན་ཀྱང་སྡེ་པ་གཞན་གྱིས་འདི་འདྲ་བའི་ཉེས་པ་མཐོང་ནས་འདུན་པ་ལ་སོགས་པ་ནི་ཡུལ་སོ་སོར་
ངེས་པ་ཡིན་གྱི་ཀུན་ཏུ་འགྲོ་བ་མ་ཡིན་པར་བཞེད་དོ་ཞེས་འགྲེལ་པ་མངོན་པའི་རྒྱན་ལས་བཤད་དོ། །
འདིར་སེམས་བྱུང་ལ་རྫས་ཡོད་དང་། བཏགས་ཡོད་དུ་བཤད་པའི་དོན་ནི། སེམས་བྱུང་གང་ཞིག་
རང་གི་ངོ་བོ་སེམས་བྱུང་གཞན་ལས་ལོགས་སུ་རྗེས་ཐ་དད་པར་གྲུབ་པ་ནི་རྫས་ཡོད་དང་། དེ་ལྟ་མིན་པར་ངོ་བོ་
དང་རྗེས་སེམས་བྱུང་དེ་དང་དེ་ལས་ལོགས་སུ་མེད་ཀྱང་། བྱེད་ལས་དང་གནས་སྐབས་ཀྱི་ཁྱད་པར་སོགས་
སs
96



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
ལས་མིང་གཞན་དུ་བཏགས་པའི་སེམས་བྱུང་ནི་བཏགས་ཡོད་ཡིན་ཏེ། དཔེར་ན་ཤེས་རབ་དང་། ལྟ་བ་ལྔ་
ལྟ་བུ་སྟེ། ཤེས་རབ་ནི་སེམས་བྱུང་གཞན་ལ་བཏགས་པ་མིན་པར་རང་གི་ངོ་བོ་ལོགས་སུ་གྲུབ་པས་རྫས་ཡོད་
དང་། ལྟ་བ་ལྔ་ནི་འཛིན་ཚུལ་དང་བྱེད་ལས་སོགས་ཀྱི་ཁྱད་པར་ལ་བརྟེན་ནས་མིང་ལོགས་སུ་བཏགས་པ་ལས་
ངོ་བོ་ཤེས་རབ་ཉིད་ཀྱི་རྫས་སུ་གྲུབ་པས་བཏགས་ཡོད་ཡིན་པ་ལྟ་བུའོ། ། །
འདིར་བསྟན་གྱི་སེམས་བྱུང་བཞི་བཅུ་རྩ་དྲུག་པོ་དེ་དག་ལས་ཁམས་དང་ས་གང་དུ་ཇི་ཙམ་ཡོད་ཅེ་ན།
སེམས་ཀྱི་ས་མང་བཅུ་དང་། དགེ་བའི་ས་མང་བཅུ། ཉོན་མོངས་ཆེན་པོའི་ས་པ་དྲུག ཉོན་མོངས་ཆུང་
ངུའི་རྒྱགས་པ་དང་། མ་ངེས་པའི་ཆགས་པ། ང་རྒྱལ། ཐེ་ཚོམ་སྟེ་སུམ་ཅུ་ནི་ཁམས་གསུམ་ས་དགུ་ཐམས་
ཅད་ན་ཡོད་དོ། ། མི་དགེ་བའི་ས་པ་གཉིས། ཉོན་མོངས་ཆུང་ངུའི་ནང་ནས་གཡོ་སྒྱུ་རྒྱགས་པ་གསུམ་མ་
གཏོགས་པའི་ལྷག་མ་བདུན་དང་། མ་ངེས་པའི་ནང་ཚན་འགྱོད་གཉིད་གཉིས། ཁོང་ཁྲོ་སྟེ་བཅུ་གཉིས་ནི་
འདོད་པ་ཁོ་ན་དང་། ཉོན་མོངས་ཆུང་ངུའི་གཡོ་སྒྱུ་གཉིས་དང་། མ་ངེས་པའི་རྟོག་དཔྱོད་གཉིས་ཏེ་བཞི་ནི་
འདོད་པ་དང་བསམ་གཏན་དང་པོ་ཁོ་ན་ན་ཡོད་དོ། ། ཡང་དེ་དག་ལས་སྡེ་ཚན་དང་པོ་བཞི་དང་། མ་ངེས་
པའི་རྟོག་དཔྱོད་དང་ཆགས་སྡང་སྟེ་སུམ་ཅུ་རྩ་གཉིས་ནི་རྣམ་ཤེས་དྲུག་ཀའི་འཁོར་དུ་ཅི་རིགས་པར་འབྱུང་ལ།
ཉོན་མོངས་ཆུང་ངུའི་ས་པ་དང་། མ་ངེས་པའི་འགྱོད་གཉིད་ང་རྒྱལ་ཐེ་ཚོམ་སྟེ་བཅུ་བཞི་ནི་ཡིད་ཤེས་ཁོ་ནའི་
འཁོར་དུ་འབྱུང་ངོ༌། ། དེ་དག་ཀྱང་ཅི་རིགས་སུ་འབྱུང་བའི་དབང་དུ་བྱས་པ་ཡིན་ཏེ། རྣམ་ཤེས་གཅིག་གི་
འཁོར་དུ་དེ་དག་ཐམས་ཅད་འབྱུང་བ་ནི་མེད་དེ་འོག་ཏུ་རིམ་པར་ཤེས་པར་འགྱུར་རོ། ། འོ་ན། སེམས་དང་
སེམས་བྱུང་གཉིས་མཚུངས་ལྡན་དུ་བཤད་ན། ཇི་ཙམ་གྱིས་མཚུངས་པར་ལྡན་ཞེ་ན། རྣམ་པ་ལྔས་མཚུངས་
པར་ལྡན་ཏེ། དམིགས་པ་དང་། རྣམ་པ་དང་། རྟེན་དང་། དུས་དང་། རྫས་རྣམས་མཚུངས་པར་
ལྡན་པའི་ཕྱིར། འོ་ན། སེམས་དང་སེམས་བྱུང་གཉིས་རྣམ་པ་མཚུངས་པར་ཐལ། འདོད་པའི་ཕྱིར།
འདོད་ན། དེ་གཉིས་ལ་རྣམ་པ་ཡོད་པར་ཐལ། འདོད་ན་མི་འཐད་པར་ཐལ། དེ་གཉིས་ལ་རྣམ་པ་མ་
ཤར་བའི་ཕྱིར་ཟེར་ན་མ་ཁྱབ་སྟེ། འདིར་དམིགས་པ་དང་རྣམ་པ་མཚུངས་པའི་དོན་ནི། སེམས་གང་དང་།
དེའི་འཁོར་སེམས་བྱུང་གཉིས་ཡུལ་གྱི་ངོ་བོ་གཅིག་ལ་དམིགས་པ་ནི་དམིགས་པ་མཚུངས་པ་དང་། ཡུལ་གྱི་
ཁྱད་པར་གཅིག་ཡུལ་དུ་བྱེད་པ་ནི་རྣམ་པ་མཚུངས་པའི་དོན་ཡིན་པ་ལས། དེ་གཉིས་ལ་ཡུལ་གྱི་རྣམ་པ་ཤར་
97



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བར་འདོད་པ་མ་ཡིན་པའི་ཕྱིར། དེ་བཞིན་དུ་རྫས་མཚུངས་པ་ཡང་རྫས་རེ་རེ་བར་གྲུབ་པ་འདྲ་བས་མཚུངས་
པར་བཤད་པ་མ་གཏོགས་དེ་གཉིས་རྫས་གཅིག་ཏུ་འདོད་པ་ཡང་མ་ཡིན་ནོ། ། །
སེམས་གཅིག་གི་འཁོར་དུ་སེམས་བྱུང་ཇི་ལྟར་བྱུང་ཚུལ།
འདོད་པའི་དགེ་བའི་སེམས་ལ་ནི། ། ཞེས་སོགས་ཀྱི་སྐབས་སུ་སེམས་བྱུང་དེ་དག་སེམས་གང་གི་འཁོར་དུ་
ཇི་ཙམ་འབྱུང་ཞེ་ན། འདོད་སེམས་དགེ་བའི་འཁོར་དུ་ཉི་ཤུ་རྩ་གཉིས་འབྱུང་སྟེ། སེམས་ཀྱི་ས་མང་བཅུ།
དགེ་བའི་ས་མང་བཅུ། རྟོག་དཔྱོད་གཉིས་རྣམས་འབྱུང་བའི་ཕྱིར་དང་། འདོད་སེམས་དགེ་བ་ཡིན་ན་དེ་
དག་དང་ལྡན་པས་ཁྱབ་པ་ཡང་ཡིན་ནོ། ། སྐབས་ལ་ལར་འགྱོད་པ་བསྣན་པས་ཉེར་གསུམ་འབྱུང་སྟེ། འགྱོད་
པ་ལ་དགེ་མི་དགེ་གཉིས་ཀ་ཡོད་པའི་ཕྱིར་ཏེ། མི་དགེ་བྱས་པ་ལ་འགྱོད་པ་དགེ་བ་དང་། དགེ་བ་བྱས་པ་ལ་
འགྱོད་པ་མི་དགེ་བ་ཡིན་པའི་ཕྱིར། མི་དགེ་བའི་སེམས་ལ་མ་འདྲེས་པ་དང་། འདྲེས་པ་གཉིས་ལས།
དང་པོ་ནི་རྩ་བའི་ཉོན་མོངས་གཞན་དང་མ་འདྲེས་པ་མ་རིག་པ་ཙམ་དང་མཚུངས་པར་ལྡན་པ་ཡིན་ལ། དེ་ལ་
ནི་ངེས་པར་ཉི་ཤུ་འབྱུང་སྟེ་སེམས་ཀྱི་ས་མང་བཅུ། ཉོན་མོངས་ཆེན་པོའི་ས་པ་དྲུག མི་དགེ་བའི་ས་པ་
གཉིས། རྟོག་དཔྱོད་གཉིས་རྣམས་འབྱུང་བའི་ཕྱིར། འོ་ན་མ་རིག་པ་དང་བཅས་པའི་ཉེར་གཅིག་མི་འབྱུང་
ངམ། ཞེ་ན་མི་འབྱུང་སྟེ། མ་རིག་པ་ནི་ཉོན་མོངས་ཆེན་པོའི་ས་པའི་རྨོངས་པ་ཉིད་དུ་འདུ་བའི་ཕྱིར།
འདྲེས་པའི་མི་དགེ་བའི་སེམས་ནི་མ་རིག་པ་ལས་གཞན་པའི་ཉོན་མོངས་པ་དང་མཚུངས་པར་ལྡན་པ་ཡིན་ལ།
དེ་ལ་ཡང་འཇིག་ལྟ་མཐར་ལྟ་གཉིས་ལས་གཞན་པའི་ལོག་ལྟ་སོགས་ལྟ་བ་ཕྱི་མ་གསུམ་པོ་གང་རུང་དང་ལྡན་པ་ལ་
ནི་བཤད་མ་ཐག་པའི་ཉི་ཤུ་པོ་དེ་དག་ཉིད་དོ། ། ལྟ་བ་དེ་རྣམས་ཤེས་རབ་ཉོན་མོངས་ཅན་ཡིན་པས་སེམས་ཀྱི་ས་
མང་གི་ཤེས་རབ་ལས་རྫས་གཞན་དུ་མེད་པའི་ཕྱིར། སེམས་མི་དགེ་བ་ལྟ་བ་དང་ལྡན་པ་ལ་འཇིག་ལྟ་མཐར་ལྟ་
གཉིས་མི་འབྱུང་སྟེ། དེ་གཉིས་བསྒྲིབས་ལ་ལུང་མ་བསྟན་ཡིན་པའི་ཕྱིར། ཡང་མི་དགེ་བའི་སེམས་དེ་འདོད་
ཆགས། ཁོང་ཁྲོ། ང་རྒྱལ། ཐེ་ཚོམ་སྟེ་རྩ་ཉོན་བཞི་དང་། ཁྲོ་བ་སོགས་ཉོན་མོངས་ཆུང་ངུའི་ས་པ་
རྣམས་དང་། འགྱོད་པ་མི་དགེ་བ་སྟེ་བཅོ་ལྔ་པོ་རྣམས་གང་རུང་དང་མཚུངས་པར་ལྡན་པ་ལ་ནི་ཉི་ཤུ་རྩ་གཅིག་
སྟེ། གོང་གི་ཉི་ཤུའི་སྟེང་དུ་རང་རང་བསྣན་པའི་ཕྱིར། བཅོ་ལྔ་པོ་འདི་དག་རང་རང་གི་གྲོགས་མ་རིག་པ་མ་
98



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
གཏོགས་རྩ་བའི་ཉོན་མོངས་གཞན་དང་ནང་ཕན་ཚུན་མི་མཐུན་པའི་ཕྱིར་མཚུངས་ལྡན་དུ་འགྲོ་བ་མེད་དེ་འདོད་
ཆགས་དང་མཚུངས་ལྡན་གྱི་ཁོང་ཁྲོ་དང་། ཁོང་ཁྲོ་དང་མཚུངས་ལྡན་གྱི་ང་རྒྱལ་སོགས་སེམས་པ་ལྟར་གཞན་
ལ་ཡང་རིགས་བསྒྲེ་ཞིང་། དེའི་ཕྱིར་འདི་དག་ཆིག་སྐྱ་ཐུབ་པའི་ཉོན་མོངས་སུའང་བཞག་པ་ཡིན་ལ། དེ་
དག་གང་རུང་དང་ལྡན་པ་ལ་སེམས་བྱུང་ཉེར་གཅིག་ནི་ངེས་པར་དུ་འབྱུང་བ་ཡང་ཡིན་ནོ། ། འདོད་པའི་འཇིག་
ལྟ། མཐར་ལྟ་གཉིས་གང་རུང་དང་མཚུངས་པར་ལྡན་པའི་བསྒྲིབས་ལ་ལུང་མ་བསྟན་གྱི་སེམས་ལ་འཁོར་
སེམས་བྱུང་བཅོ་བརྒྱད་བྱུང་སྟེ། སེམས་ཀྱི་ས་མང་བཅུ། ཉོན་མོངས་ཆེན་པོའི་ས་པ་དྲུག རྟོག་དཔྱོད་
གཉིས་རྣམས་འབྱུང་བའི་ཕྱིར། འདོད་པའི་སྤྲུལ་སེམས་སོགས་མ་བསྒྲིབས་ལུང་མ་བསྟན་གྱི་སེམས་བཞིའི་
འཁོར་དུ་བཅུ་གཉིས་འབྱུང་སྟེ། སེམས་ཀྱི་ས་མང་བཅུ་དང་རྟོག་དཔྱོད་གཉིས་རྣམས་འབྱུང་བའི་ཕྱིར།
གཉིས་ནི་ཀུན་སློང་དང་མཚུངས་ལྡན་གྱི་དབང་གིས་དགེ་མི་དགེ་དང་། བསྒྲིབས་པ་དང་། མ་བསྒྲིབས་ལུང་
མ་བསྟན་གྱི་སེམས་ཀུན་ལ་མི་འགལ་བར་འབྱུང་སྲིད་པས་ན། སེམས་གང་ལ་གཉིད་ཡོད་པ་དེ་ལ་ལྔར་བཤད་
པ་དེ་དག་གི་སྟེང་དུ་གཉིད་བསྣན་ཏེ་རེ་རེ་འཕར་དུ་བགྲང་བར་བྱའོ། ། གྲུབ་མཐའ་གཞན་གྱིས་འགྱོད་པ་དང་།
ཡིད་མི་བདེ་ལ་ལུང་མ་བསྟན་ཡོད་པར་འདོད་ཀྱང་། ཁ་ཆེ་བྱེ་བྲག་སྨྲ་བའི་ལུགས་འདིར་མེད་དེ། དེ་གཉིས་
ལ་དགེ་མི་དགེ་གང་རུང་གིས་ཁྱབ་བོ། ། །
དེ་ལས་འགྱོད་གཉིད་མི་དགེ་རྣམས། ཞེས་སོགས་ཀྱི་སྐབས་སུ། གོང་དུ་བཤད་པའི་སེམས་བྱུང་དེ་
དག་ལས། འགྱོད་པ་དང་། གཉིད་དང་། ཁོང་ཁྲོ་དང་། མི་དགེ་བའི་ས་པ་གཉིས་དང་། ཉོན་
མོངསཆུང་ངུའི་གཡོ་སྒྱུ་རྒྱགས་པ་གསུམ་མ་གཏོགས་པ་ལྷག་མ་བདུན་དང་བཅས་པའི་བཅུ་གཉིས་ནི་བསམ་
གཏན་དང་པོ་ན་མེད་ལ། དེ་དག་ལས་གཞན་རྣམས་ནི་ཡོད་དོ། ། དེས་ན་བསམ་གཏན་དང་པོའི་དངོས་གཞི་
ཁྱད་པར་ཅན་མ་གཏོགས་པའི་བསམ་གཏན་དང་པོའི་དགེ་སེམས་ལ་འདོད་པ་དང་འདྲ་བར་ཉི་ཤུ་རྩ་གཉིས་
འབྱུང་ཞིང་། གོང་མའི་སས་བསྡུས་ཀྱི་མི་དགེ་བ་མེད་པས་གོང་མའི་ཉོན་མོངས་ཅན་ལ་བསྒྲིབས་ལུང་མ་
བསྟན་གྱིས་ཁྱབ་ཅིང་། དེ་ལ་མ་འདྲེས་པ་དང་འདྲེས་པ་གཉིས་ཡོད་པའི་བསམ་གཏན་དང་པོའི་ཉོན་མོངས་
ཅན་གྱི་སེམས་མ་འདྲེས་པ་མ་རིག་པ་ཙམ་དང་མཚུངས་ལྡན་ལ་སེམས་ཀྱི་ས་མང་བཅུ། ཉོན་མོངས་ཆེན་པོའི་
ས་པ་དྲུག རྟོག་དཔྱོད་གཉིས་ཏེ་བཅོ་བརྒྱད་དང་། འདྲེས་པ་ལྟ་བ་དང་ལྡན་པ་ལ་ཡང་བཅོ་བརྒྱད་པོ་དེ་



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཉིད་དང་། ཆགས་སོགས་ཉོན་མོངས་གཞན་དང་ལྡན་པ་ལ་རང་རང་བསྣན་པས་བཅུ་དགུ། ཁམས་གོང་ན་
བཟོ་སེམས་མེད་པས་མ་བསྒྲིབས་ལུང་མ་བསྟན་གྱི་སེམས་གསུམ་དུ་ངེས་ཤིང་དེ་དག་ལ་འཁོར་ནི་འདོད་པ་ལྟར་
བཅུ་གཉིས་སོ། ། བསམ་གཏན་དང་པོའི་དངོས་གཞི་ཁྱད་པར་ཅན་ན་ནི་རྟོག་པ་མེད་པས་བཤད་མ་ཐག་པ་དེ་
དག་ལས་རེ་རེ་ཕྲི་སྟེ། དགེ་སེམས་ལ་ཉེར་གཅིག་ལ་སོགས་པའོ། ། དེའི་གོང་མ་བསམ་གཏན་གཉིས་པ་ནས་
སྲིད་རྩེའི་བར་དུ་ནི་དཔྱོད་པ་ཡང་མེད་ལ། གཡོ་སྒྱུ་གཉིས་ཀྱང་མེད་དོ། ། དེས་ན་དེ་དག་ཏུ་སེམས་ཐམས་ཅད་
ལ་རྟོག་དཔྱོད་གཉིས་ཆར་སྤངས་པས་དགེ་སེམས་ལ་ཉི་ཤུ། ཉོན་མོངས་ཅན་མ་འདྲེས་པ་དང་། འདྲེས་པ་
ལྟ་བ་དང་ལྡན་པའི་སེམས་གཉིས་ལ་བཅུ་དྲུག། ཆགས་སོགས་གཞན་དང་ལྡན་པ་ལ་བཅུ་བདུན། མ་
བསྒྲིབས་ལུང་མ་བསྟན་གྱི་སེམས་ལ་བཅུ་རྣམས་སོ། ། །
དགའ་དད་གུས་ཉིད་ངོ་ཚ་ཤེས། ། ཞེས་སོགས་ཀྱི་སྐབས་སུ་དགའ་བ་དང་དད་པ་ལ་མུ་བཞི་སྟེ། ཡོན་
ཏན་དང་ཡོན་ཏན་ཅན་ལ་དགའ་བ་ནི་དགའ་དད་གཉིས་གཉིས་ཆར་དང་། བུ་དང་ཆུང་མ་ལ་དགའ་བ་ནི་
འདོད་ཆགས་ཡིན་པས་དགའ་བ་ཡིན་ལ་དད་པ་མ་ཡིན་པ་དང་། སྡུག་བསྔལ་དང་ཀུན་འབྱུང་ལ་ཡིད་ཆེས་པ་
ནི་དད་པ་ཡིན་ལ་དགའ་བ་མ་ཡིན་པ་དང་། ཁོང་ཁྲོ་ལ་སོགས་པ་ནི་གཉིས་ཀ་མ་ཡིན་པའོ། ། སྐབས་འདིར་ངོ་
ཚ་ཁྲེལ་ཡོད་གཉིས་ཀྱི་ཁྱད་པར་དང་། རྟོག་དཔྱོད་གཉིས་དང་། ང་རྒྱལ་དང་རྒྱགས་པ་གཉིས་ཀྱི་ཁྱད་པར་
དང་། སེམས་ཡིད་རྣམ་ཤེས་གསུམ་དོན་གཅིག་ཚུལ་སོགས་རྩ་བའི་ཚིག་ཟིན་ལས་གསལ་བར་ཐོན་པས་མ་
བཀོད་དོ། ། འདིར་རྟེན་དང་དམིགས་དང་རྣམ་བཅས་དང་། ། ཞེས་སོགས་མཚུངས་ལྡན་ལྔ་བཤད་པའི་སྐབས་
ཀྱི་འགྲེལ་པ་མངོན་པའི་རྒྱན་དུ། གཟུགས་ལ་སོགས་པའི་དམིགས་པ་དང་བཅས་པའི་ཕྱིར་དང་། སྔོན་པོ་ལ་
སོགས་པའི་རྣམ་པ་དང་བཅས་པའི་ཕྱིར་ཞེས་ཤེས་པ་རྣམ་བཅས་སུ་གསུངས་པ་མ་ཡིན་ནམ། དེ་ལྟར་ན་གོང་
དུ་ཤེས་པ་ལ་ཡུལ་གྱི་རྣམ་པ་མ་ཤར་བར་འདོད་པ་འགལ་ལོ་ཞེ་ན། མི་འགལ་ཏེ། འདིའི་དོན་ཡང་གོང་དུ་
བཤད་པ་ལྟར་ཡིན་ཏེ། ངོ་བོ་དང་ཁྱད་པར་གཉིས་ཀྱི་ནང་ཚན་གྱི་ཁྱད་པར་ལ་རྣམ་པར་བྱས་ནས་དེ་ཡུལ་དུ་
བྱེད་པར་མཚུངས་པ་ལ། རྣམ་པ་དང་བཅས་པར་མཚུངས་པའི་དོན་དུ་འཇོག་པ་ཡིན་ཏེ། གཟུགས་ཞེས་ངོ་
བོཡུལ་དུ་བྱེད་པ་དང་། གཟུགས་ཀྱི་ཁ་དོག་སྔོན་པོ་ཞེས་ཁྱད་པར་ཡུལ་དུ་བྱེད་པ་ལ་སེམས་སེམས་བྱུང་
མཚུངས་པའི་ཕྱིར། དེ་ཙམ་ཞིག་གིས་ནི་གྲུབ་མཐའ་གོང་མས་འདོད་པ་ལྟར་ཤེས་པ་ལ་ཡུལ་གྱི་རྣམ་པར་ཤར་
100



བའི་དོན་དུ་མི་འགྲོ་མོད།
སུ་སྣང་ངོ༌། །
དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
འོན་ཀྱང་ཚིག་འདྲ་བ་ཙམ་ལ་འཁྲིས་ན་འཛིན་མཚམས་དཀའ་བ་ཙམ་ནི་འོང་རིས་
མཚུངས་ལྡན་མིན་པའི་སྐྱེ་ཚུལ་ལས་ཐོབ་པར་བཤད་པ།
མི་ལྡན་པ་ཡི་འདུ་བྱེད་རྣམས། ། ཞེས་སོགས་ཀྱི་སྐབས་སུ། མཚུངས་ལྡན་མ་ཡིན་པའི་འདུ་བྱེད་ལ་
དངོས་བསྟན་བཅུ་བཞི་ཡོད་དེ། ཐོབ་པ་དང་། མ་ཐོབ་པ་དང་། སྐལ་མཉམ་དང་། འདུ་ཤེས་མེད་པ་
དང༌། འདུ་ཤེས་མེད་པའི་སྙོམས་འཇུག་དང༌། འགོག་པའི་སྙོམས་འཇུག་དང་། སྲོག་དབང་དང་།
འདུས་བྱས་ཀྱི་མཚན་ཉིད་སྐྱེ་སོགས་བཞི་རེ་རེ་ནས་དང་། མིང་གི་ཚོགས་དང་། ཡི་གེའི་ཚོགས་ཏེ་བཅུ་བཞི་
དང༌། ཡང་གི་སྒྲས་དགེ་འདུན་དབྱེན་ལ་སོགས་པ་གཞན་ཡང་བསྡུས་པ་ཡིན་ཏེ། རྣལ་འབྱོར་སྤྱོད་པའི་
གཞུང་ལས་ལྡན་མིན་འདུ་བྱེད་ཉི་ཤུ་རྩ་གསུམ་དང་། གནས་བཅུ་བསྟན་པའི་མདོ་ལས་བདུན་བརྒྱ་བཤད་དོ་
ཞེས་ཀྱང་གྲགས་པའི་ཕྱིར་རོ། ། མི་ལྡན་པའི་འདུ་བྱེད་རྣམས་ནི་གཟུགས་ཤེས་གང་ཡང་མ་ཡིན་པའི་འདུས་བྱས་
ཡིན་ལ། དེ་ནི་བྱེ་བྲག་སྨྲ་བས་གཟུགས་དང་སེམས་དང་། སེམས་བྱུང་རྣམས་ལས་རྫས་ཐ་དད་པའི་དངོས་
པོར་འདོད་ལ། ། གོང་མ་རྣམས་ནི་གསུམ་པོ་དེ་དག་གང་རུང་གི་གནས་སྐབས་ལ་བཏགས་པར་འདོད་དོ། ། །
ཐོབ་པ་རྙེད་དང་ལྡན་པའོ། ། ཞེས་སོགས་ཀྱི་སྐབས་སུ། དང་པོ་ཐོབ་པ་བཤད་པ་ལ། ཐོབ་པ་ནི་ཐོབ་
བྱའི་ཆོས་དེ་རང་རྒྱུད་ལྡན་གྱི་གང་ཟག་དེའི་རྒྱུད་ལ་ལྡན་པར་བྱེད་པའི་རྫས་ཞིག་ལ་འདོད་ཅིང་དེ་ལ་ཡང་རྙེད་
ཐོབ་དང་། ལྡན་ཐོབ་གཉིས། རྙེད་ཐོབ་ལ་ཡང་སྔར་གཏན་ནས་ཐོབ་མ་མྱོང་བ་ལས་གསར་དུ་རྙེད་པ་ཟག་
མེད་སྐད་ཅིག་དང་པོའི་ཐོབ་པ་ལྟ་བུ་དང་། སྔར་ཐོབ་པ་བར་དུ་རྣམ་པར་ཉམས་པ་ལས་ཕྱིས་གསར་དུ་ཐོབ་པ་
བསམ་གཏན་དང་། གཟུགས་མེད་ཀྱི་དགེ་བ་ཟག་བཅས་ཐོབ་མ་ཐག་པའི་ཐོབ་བ་ལྟ་བུ་གཉིས་དང་
། ལྡན་
པའི་ཐོབ་པ་ལ་ཡང་གསར་དུ་ཐོབ་པ་དེ་གཉིས་ཀའི་རྒྱུན་ལྡན་པར་བྱེད་པ་གཉིས་དང་། སོ་སོ་སྐྱེ་བོ་རྣམས་སྲིད་
རྩེའི་ཉོན་མོངས་སྤང་མ་མྱོང་བས་ཉོན་མོངས་དེ་དང་ཡེ་ནས་ལྡན་པར་བྱེད་པ་ལྟ་བུ་གཅིག་དང་བཅས་རྣམ་
གྲངས་མི་འདྲ་བ་ལྔར་འདོད་དོ། ། འོ་ན། ཐོབ་པ་དང་མ་ཐོབ་པ་ཞེས་པ་དེ་ཆོས་ཐམས་ཅད་ལ་ཡོད་དམ་ཞེ་ན།
མ་ཡིན་ཏེ། རྒྱུད་ཀྱིས་མ་བསྡུས་པའི་ཆོས་ལ་ཐོབ་པ་དང་མ་ཐོབ་པ་ཞེས་པ་མི་འཇོག་པའི་ཕྱིར། རྒྱུད་ཀྱིས་
101



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བསྡུས་པ་ཡང་རང་རྒྱུད་དུ་གཏོགས་པ་ལ་བྱེད་ཀྱི་རྒྱུད་གཞན་དུ་གཏོགས་པ་ལ་མ་ཡིན་ཏེ། གཞན་གྱིས་ཆོས་ནི་
གཞན་གྱིས་ཐོབ་པར་འགལ་བའི་ཕྱིར། ཞེས་གསུངས་ལ། དེའི་དོན་ནི་ཐོབ་བྱའི་ཆོས་དེ་གང་ཟག་རང་རང་
གི་རྒྱུད་ལ་ཐོབ་མ་ཐོབ་རྩི་བ་ཡིན་གྱི། གཞན་རྒྱུད་ཀྱི་ཆོས་རང་རྒྱུད་ལ་ཐོབ་མི་ཐོབ་དཔྱོད་མི་དགོས་པའི་དོན་
ཡིན་པ་ལས་སྤྱིར་གཞན་རྒྱུད་ལ་ཐོབ་པ་དང་། མ་ཐོབ་པ་མེད་པའི་དོན་ནི་མ་ཡིན་ནོ། ། ཡང་འགོག་པ་གཉིས་
ལྟ་བུ་ཐོབ་བྱའི་ཆོས་རྒྱུད་ཀྱིས་མ་བསྡུས་ཀྱང་ཐོབ་པ་རྒྱུད་ཀྱིས་བསྡུས་པ་ཡང་ཡོད་ལ། འགོག་པ་གཉིས་ཀྱི་ནང་
ནསཀྱང་སོ་སོར་བརྟགས་མིན་ནི་ཅི་རིགས་པར་སྐྱེ་འཕགས་ཐམས་ཅད་ལ་ལྡན་ཞིང་། བརྟགས་འགོག་ནི་
འཆིང་བ་ཀུན་ལྡན་གྱི་འཕགས་པ་ཟག་མེད་སྐད་ཅིག་དང་པོ་ལ་གནས་པ་མ་གཏོག་པའི་འཕགས་པ་ཐམས་ཅད་
ལ་ལྡན་ལ། སོ་སོ་སྐྱེ་བོ་འགའ་ཞིག་ཀྱང་ལྡན་པ་ཡོད་དེ། སོ་སོ་སྐྱེ་བོ་འཇིག་རྟེན་པའི་ལམ་གྱིས་ས་དང་ས་
ལས་འདོད་ཆགས་དང་བྲལ་བའི་རྟགས་འགོག་ཐོབ་པ་ཡོད་པའི་ཕྱིར་རོ། ། ཡང་། ཆོས་གང་ལ་ཐོབ་པ་ཡོད་པ་
དེ་ལ་མ་ཐོབ་པ་ཡང་ཡོད་ལ། གང་ལ་མ་ཐོབ་པ་ཡོད་པ་དེ་ལ་ཐོབ་པ་ཡང་ཡོད་དོ་ཞེས་པ་ཡང་བྱེ་བྲག་སྨྲ་བའི་
གྲུབ་མཐའ་སྟེ་འོག་ཏུ་འཆད་དོ། །
དུས་གསུམ་པ་ཡི་རྣམ་པ་གསུམ། ། ཞེས་པའི་སྐབས་སུ་ཐོབ་བྱའི་ཆོས་དུས་གསུམ་པ་རྣམས་ལ་ཐོབ་པ་ཡང་
དུས་གསུམ་འབྱུང་བར་འདོད་ལ། དེ་ཡང་སྤྱིར་བྱེ་བྲག་སྨྲ་བའི་ལུགས་ལ། ཆོས་དུས་གསུམ་པ་ནི་རྒྱུད་ཀྱིས་
བསྡུས་པའི་དགེ་མི་དགེ་ལུང་མ་བསྟན་ཕལ་ཆེ་བ་ལ་ཡོད་ཅིང་། དེ་དག་ལ་ཐོབ་པ་དུས་གསུམ་པའང་ཅི་རིགས་
སུ་ཡོད་པ་མ་ཟད་དུས་གཉིས་པ་ནི་ཕལ་ཆེ་བ་ལ་ཡོད་པ་འོག་ཏུ་འཆད་པར་འགྱུར་བ་ལྟར་ཡིན་ཀྱང་། འདིར་
དངོས་བསྟན་གྱི་ཐོབ་པ་དུས་གསུམ་ནི་སྔར་སྐྱེས་དང་། ཕྱི་སྐྱེས་དང་། དུས་མཉམ་དུ་སྐྱེས་པ་གསུམ་ཆར་
ཡོད་མེད་ལ་བྱེད་པར་སྣང་ཞིང་། དེའི་དབང་དུ་བྱས་ན་རང་དང་དུས་མཉམ་དུ་སྐྱེས་པ་ནི་ཐོབ་བྱའི་ཆོས་ཕལ་
ཆེ་བ་ལ་ཡོད་ཀྱང་། སྔ་སྐྱེས་དང་ཕྱི་སྐྱེས་གཉིས་ཆར་ཡོད་པ་ནི། སེམས་སེམས་བྱུང་ཉོན་མོངས་ཅན་རྣམས་
དང་། སྐྱེས་ཐོབ་ཀྱི་སེམས་སེམས་བྱུང་དགེ་བ་དང་། འདོད་ཆགས་དང་བྲལ་བས་ཐོབ་པའི་དགེ་བ་ཟག་
བཅས་ཟག་མེད་དང་། གཟུགས་ཀྱི་དགེ་བ་གཟུགས་ཅན་དང་། མི་ལྡན་པའི་འདུ་བྱེད་དགེ་མི་དགེ་དང་
བཅས་པ་རྣམས་མ་གཏོགས། མ་བསྒྲིབས་ལུང་མ་བསྟན་ཕལ་ཆེ་བ་དང་། བསྒྲིབས་གཟུགས་ལུང་མ་བསྟན་
དང༌། འདོད་པའི་དགེ་བ་གཟུགས་ཅན་དང་། སྙོམས་འཇུག་གཉིས་དང་། གཞན་ཡང་སྦྱོར་བྱུང་གིས་
102



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ། །
སྒྲུབ་པ་ཕལ་ཆེ་བ་ལ་ཐོབ་པ་སྔར་སྐྱེས་མེད་པར་བཤད་ལ། ཕྱི་སྐྱེས་ཀྱང་འགའ་ཞིག་ལ་མེད་དོ། ། འདིར་ཐོབ་པ་
ལ་དུས་གསུམ་དང་། འོག་ཏུ་མ་ཐོབ་པ་ལ་ཡང་དུས་གསུམ་འཇོག་ཚུལ་སོགས་ནི་བྱེ་བྲག་སྨྲ་བའི་གྲུབ་མཐས་
བརྟགས་པ་སྟེ། བསྡུས་ར་བའི་ལྡོག་པ་ངོས་འཛིན་བཞིན་དུ་རིགས་པའི་ཕྲ་ཞིབ་འབྱེད་བྱེད་ཀྱི་རྣམ་གྲངས་
དང་། ཕ་རོལ་པོ་མགོ་བོ་རྨོངས་པའི་རྒྱུ་ཙམ་ལས་གཞུང་དོན་གྱི་གོ་བ་ལ་ཕན་ངེས་ཀྱི་མེད་མི་རུང་ཞིག་མིན་
འདུག་མོད། ཕལ་མོ་ཆེས་མཛོད་ནས་བཤད་པ་ཡིན་ཞེས་རྩ་བ་ཆེ་ཆེ་མོར་བྱེད་སྲོལ་འདུག་ཀྱང་། ཡིག་ཆ་
རྣམས་སུ་ཧ་ཅང་མཐའ་ཆོད་པར་མ་གསུངས་ཞིང་། ཚིག་གི་བརྗོད་ཚུལ་ཅི་རིགས་ལ་བརྟེན་པས་དོན་དུ་དེང་
སང་རྩོད་པ་དང་ལན་གྱི་ཚེ་འཇོག་ཚུལ་འདི་ཞེས་ངེས་བཟུང་ཆེར་མེད་པར་སྐབས་སུ་གང་འོས་བབ་ཅོལ་གྱི་ཚུལ་
དུ་སྨྲ་བ་ཞིག་འདུག་པ་མ་ཟད། སྤྱིར་ཐོབ་བྱའི་ཆོས་རྣམས་ལ་ཐོབ་པ་དུས་གསུམ་འཇོག་ལུགས་དང་། ནང་
ཚན་སྔར་སྐྱེས་དང་། ཕྱི་སྐྱེས་ཡོད་མེད་ཀྱི་ཁྱད་པར་སོགས་དབྱེ་བ་མེད་པ་ཞིག་མི་སྣང་བས། དེས་ན་ཡི་གེའི་
ཁུར་ལ་མ་རྩེགས་པར་གྲུབ་མཐའ་རང་གི་འདོད་ཚུལ་དང་མཐུན་པར་ཅུང་ཞིག་གསལ་བར་བཤད་ན། དེ་ཡང་
ཐོབ་བྱའི་ཆོས་བསམ་གཏན་གྱི་སྡོམ་པ་ལྟ་བུ་ལ་མཚོན་ན། སྤྱིར་སྐྱེས་ཐོབ་སྦྱོར་བྱུང་གང་གི་དབང་དུ་བྱས་ཀྱང་
དེ་ལ་འདས་པ་དང་། ད་ལྟར་བ་དང་། མ་འོངས་པ་གསུམ་ཡོད་ཅེས་སྨྲ་དགོས་ལ། དེ་གསུམ་གྱི་མཚན་
གཞི་སོ་སོ་ནས་འཇོག་པའི་ཚེ་དུས་ཀྱི་ལྟོས་ས་ལྟོས་འཇོག་གི་སྒོ་ནས་འཇོག་དགོས་ཏེ། དཔེར་ན། བསམ་
གཏན་གྱི་སྡོམ་པ་སྐད་ཅིག་དང་པོ་དེ་སྐད་ཅིག་གཉིས་པའི་སྐབས་སུ་འདས་པ་དང་། གཉིས་པ་དེ་དང་པོའི་
སྐབས་སུ་མ་འོངས་པ་དང་། གསུམ་པ་དེ་གཉིས་པ་ལ་ལྟོས་ནས་མ་འོངས་པ་ཡིན་ལ། དེ་དག་རྒྱུད་ལ་ལྡན་
ཚུལ། བསམ་གཏན་གྱི་སྡོམ་པ་སྐད་ཅིག་དང་པོ་སྐྱེས་པའི་ཚེ་སྐད་ཅིག་དང་པོ་ད་ལྟར་བ་དང་། གཉིས་པ་མ་
འོངས་པ་དང་ལྡན་ལ། སྐད་ཅིག་གཉིས་པ་སྐྱེས་པའི་ཚེ་སྐད་ཅིག་དང་པོ་འདས་པ་དང་། གཉིས་པ་ད་ལྟར་
བ་དང་། གསུམ་པ་མ་འོངས་པ་དང་ལྡན་པ་ཡིན་པས་སྐད་ཅིག་གཉིས་པ་སྐྱེས་པའི་གང་ཟག་དེའི་རྒྱུད་ལ་དང་
པོ་འདས་པའི་ཐོབ་པ་དང་། གཉིས་པ་ད་ལྟར་བའི་ཐོབ་པ། གསུམ་པ་མ་འོངས་པའི་ཐོབ་པ་གསུམ་ཆར་
དང་ལྡན་པ་ཡིན་ནོ། ། དེ་ལ་ཁོ་ན་རེ། འོ་ན། བསམ་གཏན་གྱི་སྡོམ་པ་དང་ལྡན་ན་དེ་འདས་པ་དང་ལྡན་
པསཁྱབ་པར་ཐལ། བསམ་གཏན་སྡོམ་དང་ལྡན་པ་ནི། ། རྟག་ཏུ་འདས་དང་མ་འོངས་དང་། ཞེས་པའི་
ལུང་དོན་འཐད་པའི་ཕྱིར། འདོད་ན། འདོད་པ་བ་ཚེ་དེར་བསམ་གཏན་གྱི་སྡོམ་པ་སྐད་ཅིག་དང་པོ་གསར་
103



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ལ༦
དུ་སྐྱེས་མ་ཐག་པ་དེ་དེ་འདས་པ་དང་ཇི་ལྟར་ལྡན་ཏེ། འདས་པ་ནི་ད་ལྟར་བ་ཞིག་འགག་པ་ལ་ལྟོས་དགོས་ན།
དེའི་སྔོན་དུ་ད་ལྟར་བ་འགགས་པ་མེད་པའི་ཕྱིར་ཏེ། དེའི་སྔོན་དུ་ད་ལྟར་བ་མ་སྐྱེས་པའི་ཕྱིར་ཟེར་ན། དེ་
འདྲ་བ་དེ་ཚེ་དེར་གསར་དུ་ཐོབ་པའི་བསམ་གཏན་གྱི་སྡོམ་པ་འདས་པ་དང་མི་ལྡན་ཡང་། བསམ་གཏན་གྱི་
སྡོམ་པ་གསར་དུ་སྐྱེས་པ་ན། ཚེ་རབས་སྔོན་མ་རྣམས་སུ་ཐོབ་ནས་ཉམས་པའི་བསམ་གཏན་གྱི་སྡོམ་པ་འདས་
པ་དང་སླར་ཡང་ལྡན་པར་གནས་བཞི་པའི་སྐབས་སུ་བཤད་པའི་ཕྱིར་རོ། ། འོན་ཀྱང་འདི་ནི་བསམ་གཏན་གྱི་
སྡོམ་པ་དང་ དེ་དང་འདྲ་བ་འགའ་ཞིག་ལ་ཡིན་གྱི་ཐོབ་བྱའི་ཆོས་ཐམས་ཅད་ལ་མིན་ནོ། ། གོང་དུ་བཤད་པ་
དེ་ཙམ་ཞིག་གི་ཐོབ་པ་གསུམ་ནི་སྐྱེས་ཐོབ་སྦྱོར་བྱུང་གཉིས་སུ་མ་ཟད། རྒྱུད་ཀྱིས་བསྡུས་པའི་མ་བསྒྲིབས་ལུང་
མ་བསྟན་རྣམས་ལ་ཡང་ཡོད་མོད་ཀྱང་། ཐོབ་བྱའི་ཆོས་དུས་གསུམ་པོ་རེ་རེ་ལ་ཡང་ཐོབ་པ་སྔར་སྐྱེས་ཕྱི་སྐྱེས་
འཇོག་ཚུལ་ནི་སྔར་བཤད་པ་དེ་དག་ལ་མ་གཏོགས་མེད་ལ། དེའི་དབང་དུ་བྱས་ན་བསམ་གཏན་གྱི་སྡོམ་པ་
ཡང་སྦྱོར་བྱུང་ལ་དེ་ལྟར་མེད་དེ། དེ་ལ་ཐོབ་པ་སྔར་སྐྱེས་མ་བཞག་པའི་ཕྱིར། འོ་ན། ཁྱོད་ཀྱིས་གོང་དུ་
སྐྱེས་ཐོབ་སྦྱོར་བྱུང་གང་གི་དབང་དུ་བྱས་ཀྱང་བསམ་གཏན་གྱི་སྡོམ་པ་སྐད་ཅིག་གཉིས་པ་སྐྱེས་པའི་གང་ཟག་
དེའི་རྒྱུད་ལ་དང་པོའི་འདས་ཐོབ་དང་། གསུམ་པའི་མ་འོངས་པའི་ཐོབ་པ་འཇོག་བ་མ་ཡིན་ནམ། དེ་ཡིན་
ན་སྦྱོར་བྱུང་ལ་ཡང་སྔ་སྐྱེས་དང་། ཕྱི་སྐྱེས་ཡོད་པར་འགྱུར་རོ་ཞེ་ན། ཚིག་འདི་འདྲ་བས་འཁྲུལ་གཞི་བྱས་པ་
འགའ་ཞིག་སྣང་ཡང་དེའི་སྐྱོན་མེད་དེ། སྦྱོར་བས་སྒྲུབ་པའི་བསམ་གཏན་གྱི་སྡོམ་པ་སྐད་ཅིག་གཉིས་པ་ད་
ལྟར་བ་སྐྱེས་པའི་གང་ཟག་དེའི་རྒྱུད་ལ་སྐད་ཅིག་སྔ་ཕྱི་གསུམ་ཆར་གྱི་ཐོབ་པ་ཡོད་ཀྱང་། དེ་དག་རང་རང་གི་
ཐོབ་བྱའི་ཆོས་དང་མཚུངས་པའི་དུས་རེ་རེ་པ་ལས་སྔ་སྐྱེས་དང་ཕྱི་སྐྱེས་མེད་དེ། དེའི་རྒྱུད་ཀྱི་དང་པོ་འདས་
པའི་ཐོབ་པ་དེ་ཐོབ་པའི་ཆོས་དང་དུས་མཉམ་དུ་འདས་པའི་ངོ་བོར་ཡོད་ལ། གཉིས་པ་ད་ལྟར་བའི་ཐོབ་པ་
ཡང་ད་ལྟར་བ་དང་། གསུམ་པ་མ་འོངས་པའི་ཐོབ་པ་ཡང་མ་འོངས་པའི་ངོ་བོར་དུས་མཉམ་དུ་ཡོད་པ་ལས་སྔ་
ཕྱིར་མེད་པའི་ཕྱིར། དེ་ལྟར་མ་ཡིན་པར་ཆོས་འདས་པ་དང་། མ་འོངས་པའི་ཐོབ་པ་ཡོད་པ་ཙམ་གྱིས་སྔར་
སྐྱེས་ཕྱི་སྐྱེས་ཡོད་པར་འགྱུར་ན། སྦྱོར་བྱུང་གི་བསམ་གཏན་གྱི་སྡོམ་པ་འདས་མ་འོངས་ད་ལྟར་གསུམ་ཆར་
དང་ལྡན་པའི་གང་ཟག་འཇོག་མི་ཤེས་པར་འགྱུར་ལ། དེས་ན། བསམ་གཏན་སྡོམ་དང་ལྡན་པ་ནི། ། རྟག་
ཏུ་འདས་དང་མ་འོངས་དང་། ཞེས་པའི་དོན་ཇི་ལྟར་འཇོག། དེར་མ་ཟད། དབང་པོ་གཟུགས་ཅན་པ་
མས་
104



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ། །
རྣམས་ལ་ཡང་འདས་མ་འོངས་ད་ལྟར་བ་གསུམ་ཡོད་པ་གང་ཞིག དེ་དག་ལ་ཐོབ་པ་ཡང་རེ་རེ་ཡོད་པས།
དེ་དག་འདས་པའི་ཐོབ་པ་ཕྱི་སྐྱེས་དང་། མ་འོངས་པའི་ཐོབ་པ་སྔ་སྐྱེས་ཡིན་པར་ཐལ། འདོད་ན། ལུང་
བསྟན་མིན་ཐོབ་ལྷན་ཅིག་སྐྱེས། ། མངོན་ཤེས་སྤྲུལ་པ་མ་གཏོགས་པ། ། ཞེས་ལྷའི་མིག་རྣའི་མངོན་ཤེས་གཉིས་
དང་། སྤྲུལ་སེམས་སོགས་འགའ་ཞིག་ཙམ་མ་གཏོགས་མ་བསྒྲིབས་ལུང་མ་བསྟན་ཐམས་ཅད་ལ་ཐོབ་པ་སྔར་
སྐྱེས་མེད་པར་བཤད་པ་དང་འགལ་ལོ། ། དེས་ན་འདི་ལྟར་སྨྲ་བ་རྣམས་ཀྱི་བསམ་ཚོད་ནི་ཐོབ་བྱའི་ཆོས་འདས་པ་
དང་། མ་འོངས་པ་རྣམས་ལ་རང་དང་དུས་མཉམ་པའི་ཐོབ་པ་འཇོག་ལུགས་ཇི་བཞིན་སེམས་ལ་མ་ཤར་བར།
ཆོས་འདས་པའི་ཐོབ་པ་ཞེས་བརྗོད་པ་ན་ཆོས་དེ་འདས་ཀྱང་ཐོབ་པ་དེ་མ་འདས་པ་ངེས་པར་ད་ལྟར་བར་གནས་
པ་ཞིག་དགོས་སོ་སྙམ་པ་དང་། མ་འོངས་པའི་ཐོབ་པ་ཞེས་བརྗོད་པ་ན་ཡང་ཆོས་དེ་མ་འོངས་པའི་ངོ་བོར་
གནས་པ་ལ་ཐོབ་པ་དེ་ངེས་པར་ད་ལྟར་བའི་ངོ་བོར་སྐྱེས་ཟིན་པ་ཞིག་དགོས་པའོ་སྙམ་དུ་འཛིན་པས་ལན་པར་
སྣང་ལ། གཞན་ཡང་ལ་ལ་དག་ནི། ཆོས་དེ་འདས་པའི་ཐོབ་པ་དང་། ཆོས་དེའི་ཐོབ་པ་འདས་པ་དང་།
ཆོས་དེ་ད་ལྟར་བའི་ཐོབ་པ་དང་། ཆོས་དེའི་ཐོབ་པ་ད་ལྟར་བ་དང་། ཆོས་དེ་མ་འོངས་པའི་ཐོབ་པ་དང་།
ཆོས་འདིའི་ཐོབ་པ་མ་འོངས་པ་རྣམས་ཀྱི་དབྱེ་བ་མ་ཕྱེད་པར་དོན་གཅིག་ཏུ་འཁྲུལ་ནས་མགོ་བོ་གདུགས་ལྟར་
འཁོར་བའི་ངལ་བ་བསྟན་པ་ཡང་མ་ཐོང་མོད་ཀྱང་། དེ་རྣམས་དོན་མི་གཅིག་སྟེ། ཆོས་དེ་འདས་པའི་ཐོབ་
པ་དང་། ད་ལྟར་བའི་ཐོབ་པ་དང་། མ་འོངས་པའི་ཐོབ་པ་རྣམས་རེ་རེ་བཞིན་ཐོབ་པ་དུས་གསུམ་དུ་དབྱེ་
བའི་དབྱེ་གཞི་ཡིན་ཅིང་། དེ་དག་ལ་དབྱེ་བའི་དབྱེ་ཆོས་ལ་ཐོབ་པ་འདས་པ་དང་། ཐོབ་པ་ད་ལྟར་བ་དང་།
ཐོབ་པ་མ་འོངས་པ་རྣམས་འཇོག་པ་ཡིན་པས། དེས་ན་བརྗོད་ཚུལ་སྔ་མའི་དུས་གསུམ་ནི་ཐོབ་བྱའི་ཆོས་ཉིད་
ལ་གོ་བ་ལས་ཐོབ་པ་ལ་བྱེད་མི་རིགས་ཤིང་། ཕྱི་མའི་དུས་གསུམ་ནི་ཐོབ་པ་དེ་ཐོབ་བྱའི་ཆོས་ཀྱི་སྔ་ཕྱི་དུས་
མཉམ་གང་དུས་སྐྱེས་པ་ལ་དུས་དེ་དང་དེར་བཏགས་པ་ཡིན་པས་ཁྱད་པར་ཤིན་ཏུ་ཆེའོ། ། འོ་ན། ཐོབ་བྱའི་
ཆོས་གསུམ་པོ་རེ་རེ་ལ་ཐོབ་པ་དུས་གསུམ་འཇོག་ཚུལ་ཇི་ལྟར་ཞེ་ན། དེ་ལ་འགྲེལ་པ་མངོན་པའི་རྒྱན་གྱི་མཆན་
བུར། ཐོབ་བྱའི་ཆོས་སྟོབས་ཅན་ཁ་ཅིག་ལ་ཐོབ་པ་དུས་གསུམ་པ་སྲིད་པས་འདིར་དེ་ཉིད་དཔེར་བརྗོད་ན།
ཐོབ་བྱའི་ཆོས་འདས་པའི་ཐོབ་པ་འདས་པ་ནི། ཆོས་དེ་རང་དང་དུས་མཉམ་པ་དང་། དེའི་སྔ་རོལ་ཏུ་དེའི་
ཐོབ་པ་བྱུང་བ་ཐམས་ཅད་ཡིན་ནོ། ། དེའི་ཐོབ་པ་ད་ལྟར་བ་ནི་དེ་འགགས་མ་ཐག་ཏུ་དེའི་ཐོབ་པ་བྱུངབའོ། །
105



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དེའི་ཐོབ་པ་མ་འོངས་པ་ནི་དེ་འགགས་པའི་སྐད་ཅིག་གཉིས་པ་ཕན་ཆད་དེའི་ཐོབ་པ་བྱུང་བའོ། ། ཐོབ་བྱའི་ཆོས་
ད་ལྟར་བའི་ཐོབ་པ་འདས་པ་ནི་རང་དུས་ལས་སྔར་དེའི་ཐོབ་པ་བྱུང་བ་རྣམས་སོ། ། དེའི་ཐོབ་པ་ད་ལྟར་བ་ནི་
རང་དང་དུས་མཉམ་དུ་དེའི་ཐོབ་པ་བྱུང་བའོ། ། དེའི་ཐོབ་པ་མ་འོངས་པ་ནི་དེ་འགགས་པའི་དེའི་རྗེས་སུ་དེའི་
ཐོབ་པ་བྱུང་བ་རྣམས་སོ། ། ཐོབ་བྱའི་ཆོས་མ་འོངས་པ་སྐྱེ་བའི་ཆོས་ཅན་གྱི་ཐོབ་པ་མ་འོངས་པ་ནི་དེ་དང་དུས་
མཉམ་པའི་དེའི་ཐོབ་པའོ། ། དེའི་ཐོབ་པ་ད་ལྟར་བ་ནི་དེ་ད་ལྟར་བར་འཕོས་པའི་སྐད་ཅིག་མ་དེའི་ཐོབ་པའོ། །
དེའི་ཐོབ་པ་འདས་པ་ནི་དེ་ད་ལྟར་བར་འཕོས་པའི་སྐད་ཅིག་གཉིས་པ་ཕན་ཆད་དེའི་ཐོབ་པ་བྱུང་བ་རྣམས་སོ། །
ཞེས་དང་། ཐོབ་པ་དུས་གསུམ་པ་ཡང་ཡོད་ལ། དེ་ཡང་ཆོས་མ་འོངས་པ་ལས་ཀྱང་དེའི་ཐོབ་པ་ད་ལྟར་བ་
དང་། འདས་པར་འཕོ་བ་ཡོད་པར་འདོད་པས་སོ། ། ཞེས་གསུངས་པ་འདི་རྣམས་ལ་རིག་པས་ལེགས་པར་
དཔྱོད་ཤེས་ན་དེ་ལས་ལོགས་སུ་འགོད་མི་དགོས་པ་ལྟ་བུར་འདུག་ཀྱང་། རྒྱ་གཞུང་བཞིན་དུ་མཁས་པའི་ཚིག་
བརླིང་བའི་དབང་གིས་གོ་ཕྱོགས་སྣ་ཚོགས་པར་སོང་བར་སྣང་བས་ཅུང་ཟད་གསལ་བར་ཕྱེ་ན། དེ་ཡང་ཐོབ་
པ་སྔར་སྐྱེས་ཡོད་པའི་དུས་གསུམ་གྱི་ཆོས་འདི་དག་གཞི་གཅིག་ལ་མཚོན་པའི་ཐོབ་ཚུལ་དང་གྲུབ་རིམ་གྱི་དབང་
དུ་བྱས་ན་དང་པོ་མ་འོངས་པ་དང་། དེ་ནས་ད་ལྟར་བ་དང་། དེ་ནས་འདས་པ་གྲུབ་པ་ཡིན་ཏེ། དཔེར་
ན། སྐྱེ་བས་ཐོབ་པའི་བསམ་གཏན་གྱི་སྡོམ་པ་སྐད་ཅིག་དང་པོ་ལྟ་བུ་ལ་མཚོན་ན། ཐོག་མར་སྐད་ཅིག་དང་
པོ་མ་འོངས་པ་སྐྱེ་བའི་ཆོས་ཅན་གྲུབ། མ་འོངས་པ་དེ་ད་ལྟ་བའི་ངོ་བོར་འཕོས་པ་ན་སྐད་ཅིག་དང་པོ་ད་ལྟར་
བ་གྲུབ། ད་ལྟར་བ་དེ་འདས་པའི་ངོ་བོར་འཕོས་པ་ན་སྐད་ཅིག་དང་པོ་འདས་པ་གྲུབ་པ་ཡིན་ལ། ཐོབ་རིམ་
ཀྱང་དེ་ལྟར་ཡིན་པའི་ཕྱིར། ཐོབ་པ་སྔར་སྐྱེས་མེད་པའི་ཆོས་རྣམས་ནི་དང་པོ་ད་ལྟར་བ་དང་མ་འོངས་པ་གང་
ཐོབ་མཐའ་གཅིག་ཏུ་ངེས་པ་མེད་པ་ནི་འོག་ཏུ་འཆད་པར་འགྱུར་ལ། འོན་ཀྱང་འདས་པ་ནི་དེ་གཉིས་ཀྱི་རྗེས་
སུ་ངེས་པར་གྲུབ་བོ། ། དེ་ལྟར་ཡིན་ཀྱང་འདིར་བཤད་པའི་གོ་རིམ་དང་བསྟུན་ནས་དང་པོ་འདས་པའི་ཐོབ་པ་
དུས་གསུམ་འཇོག་ཚུལ་བཤད་ན། བསམ་གཏན་གྱི་སྡོམ་པ་སྐད་ཅིག་དང་པོ་འདས་པ་དེའི་ཐོབ་པ་འདས་པ་
ནི། ཐོབ་བྱའི་ཆོས་དེ་དང་དུས་མཉམ་དུ་འདས་པ་དང་། དེའི་སྔ་རོལ་ཏུ་འདས་པའི་ཆོས་དེའི་ཐོབ་པ་
རྣམས་འཇོག་གོ། དེའི་ཐོབ་པ་ད་ལྟར་བ་ནི། སྐད་ཅིག་དང་པོ་དེ་འགགས་མ་ཐག་ཏུ་དེའི་ཐོབ་པ་བྱུང་བ་དེ་
ཡིན་ནོ། ། དེའི་ཐོབ་པ་མ་འོངས་པ་ནི་སྐད་ཅིག་དང་པོ་དེ་འགགས་པའི་སྐད་ཅིག་གཉིས་པ་ཕན་ཆད་དེ་དང་ལྡན་
བs
106



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ། །
པར་བྱེད་པའི་ཐོབ་པ་རྣམས་སོ། ། དེ་བཞིན་དུ། སྐད་ཅིག་དང་པོ་ད་ལྟར་བའི་ཐོབ་པ་འདས་པ་ནི། དེའི་སྔ་
རོལ་ཏུ་འདས་པའི་དེའི་ཐོབ་པ་རྣམས་དང་། དེའི་ཐོབ་པ་ད་ལྟར་བ་ནི་རང་དང་དུས་མཉམ་པའི་ཐོབ་པ་དང་།
དེའི་ཐོབ་པ་མ་འོངས་པ་ནི་དེ་འགགས་པའི་རྗེས་སུ་དེའི་ཐོབ་པ་རྣམས་སོ། །
འགྲེལ་པ་མངོན་པའི་རྒྱན་དུ། ཐོབ་བྱའི་ཆོས་འདས་པ་དང་། ད་ལྟར་བ་གཉིས་ཀྱི་ཐོབ་པ་འདས་པ་
འཇོག་པའི་ཚེ། དེའི་སྔ་རོལ་ཏུ་དེའི་ཐོབ་པ་བྱུང་བ་རྣམས་ཡིན་ནོ་ཞེས་གསུངས་པའི་དོན་ཡང་གོང་དུ་བཤད་
པ་ལྟར། ཆོས་དེའི་སྔ་རོལ་ཏུ་འདས་པའི་ཐོབ་པ་དེ་ཆོས་དེའི་ཐོབ་པ་འདས་པར་འཇོག་པའི་དོན་ཡིན་པ་ལས།
ཆོས་དེ་མ་གྲུབ་པའི་སྔ་རོལ་ཏུ་དེའི་ཐོབ་པ་གྲུབ་པའི་དོན་ནི་མ་ཡིན་ཏེ། ཅིའི་ཕྱིར་ན། ་ ཆོས་མ་འོངས་པ་ལ་
ཡང་ཆོས་དེ་མ་སྐྱེས་གོང་དུ་དེའི་ཐོབ་པ་སྐྱེས་པ་ཡོད་མོད་ཀྱང་། མ་འོངས་པ་མ་གྲུབ་གོང་དུ་དེའི་ཐོབ་པ་གྲུབ་
པ་ནི་འཇོག་མི་རིགས་ཤིང་། འདས་པ་དང་ད་ལྟར་བ་གཉིས་ལ་ནི་ཤིན་ཏུ་འཇོག་མི་རིགས་ཏེ། ཆོས་དེའི་ད་
ལྟར་བ་ཐོབ་པ་ལ་ད་ལྟར་བ་མངོན་དུ་གྱུར་དགོས་པའི་ཕྱིར་དང་། ཆོས་དེའི་འདས་པ་ཐོབ་པ་ལ་ཆོས་དེ་འདས་
པའི་ངོ་བོར་སོང་དགོས་པའི་ཕྱིར། འོ་ན་ཆོས་དེ་མ་འདས་གོང་དུ་དེའི་ཐོབ་པ་འདས་པ་ཡང་མི་སྲིད་པར་
འགྱུར་རོ་ཞེ་ན། དེ་ནི་ཡོད་དེ། ཐོག་མར་སྐྱེ་བའི་སྐབས་སུ་ཆོས་དེ་མ་སྐྱེས་གོང་དུ་དེའི་ཐོབ་པ་སྐྱེས་པ་ལྟར་
འདས་པའི་ཚེ་ན་ཡང་གོ་རིམ་བཞིན་དུ་འདས་པའི་ཕྱིར་ཏེ། དཔེར་ན། སྐྱེས་ཐོབ་ཀྱི་བསམ་གཏན་གྱི་སྡོམ་
པ་ལྟ་བུ་ལ་མཚོན་ན། ཐོག་མར་བསམ་གཏན་གྱི་སྡོམ་པ་སྐད་ཅིག་དང་པོ་མ་འོངས་པ་ཐོབ་པའི་ཚེ། ཐོབ་
བྱའི་ཆོས་དེ་མ་འོངས་པའི་ངོ་བོར་གནས་ཀྱང་ཐོབ་པ་ད་ལྟར་བའི་ངོ་བོར་སྐྱེས་པ་ལ་ཐོབ་པ་སྔར་སྐྱེས་ཞེས་བརྗོད་
པ་ཡིན་ལ། སྐད་ཅིག་དང་པོ་མ་འོངས་པ་དེ་ད་ལྟར་བར་འཕོས་པའི་ཚེ། སྔར་གྱི་ཐོབ་པ་དེ་སྐད་ཅིག་དང་པོ་
ད་ལྟར་བ་དེའི་ཐོབ་པ་འདས་པའི་ངོ་བོར་འཕོས། སྐད་ཅིག་དང་པོ་ད་ལྟར་བ་དེ་འདས་པར་འཕོས་པའི་ཚེ་
སྔར་གྱི་ཐོབ་པ་དེ་ཡང་སྐད་ཅིག་དང་པོ་འདས་པ་དེའི་ཐོབ་པ་འདས་པར་སོང་བ་ཡིན་པའི་ཕྱིར། དེ་ལྟར་ཡིན་
ན་སྐད་ཅིག་དང་པོ་འདས་པ་མ་གྲུབ་གོང་དུ་དེའི་ཐོབ་པ་འདས་པ་གྲུབ་པའི་སྐྱོན་མེད་དེ། དེའི་ཐོབ་པ་འདས་
པ་དེ་སྐད་ཅིག་དང་པོ་འདས་པའི་ཐོབ་པར་སོང་བ་དང་། སྐད་ཅིག་དང་པོ་འདས་པ་དུས་མཉམ་པའི་ཕྱིར།
དེ་ཡང་ཡིན་ཏེ། ཐོག་མར་སྐད་ཅིག་དང་པོ་མ་འོངས་པ་དེ་ད་ལྟར་བའི་ངོ་བོར་འཕོས་པ་དང་། དེའི་ཐོབ་པ་
སྔར་སྐྱེས་དེ་འདས་པའི་ངོ་བོར་སོང་བ་དང་། དེ་འདྲའི་ཐོབ་པ་འདས་པ་དེ་སྐད་ཅིག་དང་པོ་ད་ལྟར་བ་དེའི་
107



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཐོབ་པ་འདས་པར་སོང་བ་གསུམ་དུས་མཉམ་པའི་ཕྱིར་དང་། དེ་བཞིན་དུ་སྐད་ཅིག་དང་པོ་ད་ལྟར་བ་དེ་
འདས་པའི་ངོ་བོར་འཕོས་པ་དང་། སྔར་གྱི་ཐོབ་པ་འདས་པ་དེ་འདས་པའི་འདས་པར་སོང་བ་དང་། དེ་
འདྲའི་འདས་པ་དེ་སྐད་ཅིག་དང་པོ་འདས་པ་དེའི་ཐོབ་པ་འདས་པར་སོང་བ་གསུམ་ཡང་དུས་མཉམ་པའི་ཕྱིར།
དེས་ན་ཐོབ་བྱའི་ཆོས་དང་དེའི་ཐོབ་པ་གཉིས་སྐྱེས་པའི་གོ་རིམ་དང་། འདས་པའི་གོ་རིམ་ལ་སྔ་ཕྱི་འབྱུང་སྲིད་
པ་ལྟར་གྲུབ་པའི་གོ་རིམ་ལ་ཡང་སྔ་ཕྱི་འབྱུང་བར་འདོད་ན་ནི་འགལ་བའི་ཁུར་གྱིས་ནོན་པར་འགྱུར་ལ། འོན་
ཀྱང་ལུང་དོན་ཇི་བཞིན་མ་རྟོགས་ན་དེ་འདྲ་བར་གོ་ཉེན་ཡང་ཤིན་ཏུ་ཆེ་ཞིང་། གོང་དུ་མཁས་པའི་ཚིག་
བརླིངས་བས་གོ་ཕྱོགས་སྣ་ཚོགས་པར་སོང་ཞེས་བརྗོད་པ་ཡང་འདི་འདྲ་བའི་གནས་ལ་ཡིན་ནོ། ། ཆོས་དེའི་ཐོབ་
པ་དུས་གསུམ་པོ་གང་རུངཡིན་ན་ཐོབ་བྱའི་ཆོས་དེ་དང་དུས་མཉམ་དུ་གྲུབ་པས་ཁྱབ་བམ། ཞེ་ན། ཐོག་
མའི་གྲུབ་ཚུལ་དེ་ལྟར་ཡིན་པ་ལས་རྒྱུན་ལྡན་པ་ལ་ནི་མཐའ་གཅིག་ཏུ་དུས་མཉམ་དུ་ཡོད་དགོས་པའི་ངེས་པ་མེད་
དེ། དཔེར་ན་གཟུགས་མེད་ཀྱི་འཕགས་པ་དེ་ཟག་མེད་ཀྱི་སྡོམ་པ་འདས་པ་དང་ཡང་དེའི་རྒྱུད་ལ་ཟག་མེད་ཀྱི་
སྡོམ་པ་འདས་པ་ཡོད་པར་འཇོག་མི་རུང་བས་ན་དེ་འདྲའི་ཐོབ་པ་དེ་ཐོབ་བྱའི་ཆོས་དང་དུས་མཉམ་དུ་ཡོད་པར་
འཇོག་མི་ཤེས་ལ། གཞན་ཡང་དེ་འདྲ་བ་མང་སྟེ་འོག་ཏུ་རིམ་པ་བཞིན་ཤེས་པར་འགྱུར་རོ། ། །
མ་འོངས་པ་སྐྱེ་བའི་ཆོས་ཅན་གྱི་ཐོབ་པ་དུས་གསུམ་འཇོག་ཚུལ་འགྲེལ་པ་མངོན་པའི་རྒྱན་དུ་སྔ་ཕྱི་གཉིས་
གསུངས་པའི་སྔ་མ་ནི་སྐྱེ་བའི་ཆོས་ཅན་སྤྱིར་བཏང་གི་དབང་དུ་མཛད་པ་ལས། ཐོབ་པ་སྔར་སྐྱེས་ཡོད་པ་ཁོ་
ནའི་དབང་དུ་མཛད་པ་མ་ཡིན་ཏེ། དེ་འདྲའི་ཐོབ་པ་དུས་གསུམ་ནི་སྐྱེ་བའི་ཆོས་ཅན་ཐམས་ཅད་ལ་ཡོད་པའི་
ཕྱིར། དེའི་འཇོག་ཚུལ་ཡང་ཞིབ་ཏུ་མ་ཕྱེ་ན་གོ་བར་མི་སྣང་བས་བཤད་ན་བསམ་གཏན་གྱི་སྡོམ་པ་སྐད་ཅིག་
དང་པོ་མ་འོངས་པ་སྐྱེ་བའི་ཆོས་ཅན་ལ་མཚོན་ན། ཆོས་དེ་མ་འོངས་པའི་ངོ་བོར་གནས་པའི་ཚེ་དེའི་ཐོབ་པ་
ཡང་མ་འོངས་པའི་ངོ་བོར་གནས་པ་དེ་ཆོས་དེའི་ཐོབ་པ་མ་འོངས་པ་དང་། ཆོས་མ་འོངས་པ་དེ་ད་ལྟར་བའི་ངོ་
བོར་འཕོས་པ་དང་དུས་མཉམ་དུ་ཐོབ་པ་མ་འོངས་པ་དེ་ཡང་ད་ལྟར་བའི་ངོ་བོར་འཕོས་ཤིང་། དེའི་ཚེ་ཐོབ་
བྱའི་ཆོས་མ་འོངས་པ་དེ་དངོས་གནས་པ་མེད་ཀྱང་རྒྱུན་གཏོང་རྒྱུ་མ་བྱུང་གི་བར་དུ་ལྡན་པར་འདོད་པས་ན།
ད་ལྟར་བས་འཕོས་པའི་སྐད་ཅིག་མ་དེའི་རིང་དུའང་སྔར་གྱི་མ་འོངས་པ་དང་ལྡན་པ་མི་འགལ་བས་དེ་ལྡན་བྱེད་
ཀྱི་ཐོབ་པ་དེ་དེའི་ཐོབ་པ་ད་ལྟར་བ་དང་། ཆོས་མ་འོངས་པ་དེ་ད་ལྟར་བས་འཕོས་པའི་སྐད་ཅིག་གཉིས་པ་ཕན་
108



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ། །
ཆད་དུ་ཆོས་དེ་འདས་པའི་ངོ་བོར་སོང་ཟིན་ལ། དེ་དང་དུས་མཉམ་དུ་ཐོབ་པ་ཡང་འདས་པའི་ངོ་བོར་སོང་
ཟིན་ཀྱང་སྔར་གྱི་ཆོས་མ་འོངས་པ་དང་དེ་ཕན་ཆད་དུ་ཡང་ལྡན་པར་བྱེད་པས་ན་དེ་འདྲའི་ཐོབ་པ་དེ་ཆོས་དེའི་
ཐོབ་པ་འདས་པར་འཇོག་པ་ཡིན་ལ། དེས་ན་འདི་དག་ཀྱང་ཆོས་དེ་དངོས་གནས་ལ་མེད་ཀྱང་རྒྱུན་ལྡན་བྱེད་
ཀྱི་ཐོབ་པ་ཡོད་པར་འདོད་པ་སྟེ་གོང་དུ་བཤད་པའི་རྣམ་གྲངས་སོ། ། ཡང་། གོང་གི་འགྲེལ་པ་མངོན་པའི་རྒྱན་
གྱི་མཆན་བུར། ཆོས་མ་འོངས་པ་ལས་ཀྱང་། དེའི་ཐོབ་པ་ད་ལྟར་བ་དང་། འདས་པར་འཕོ་བ་ཡོད་པར་
འདོད་པས་སོ། ། ཞེས་གསུངས་པ་ནི་མ་འོངས་པ་སྐྱེ་བའི་ཆོས་ཅན་ཐོབ་པ་སྔར་སྐྱེས་ཡོད་པ་རྣམས་ཀྱི་དབང་དུ་
མཛད་པ་ཡིན་ལ། དེ་ལ་ནི་ཆོས་དེ་མ་འོངས་པའི་ངོ་བོར་གནས་བཞིན་དུ་དེའི་ཐོབ་པ་ད་ལྟར་བ་དང་།
འདས་པར་འཕོས་པ་ཡོད་ཅིང་། དེ་དག་གི་འཕོས་ཚུལ་ཡང་གོང་དུ་རྒྱས་པར་བཤད་ཟིན་ཏོ། ། འོ་ན་མ་འོངས་
པའི་ཐོབ་པ་སྔར་སྐྱེས་དེ་དེའི་ཐོབ་པ་དུས་གསུམ་གང་ཡིན་ཞེ་ན། ཐོབ་པ་ད་ལྟར་བའི་ངོ་བོར་སྐྱེས་པ་དེ་ནི་དེའི་
ཐོབ་པ་ད་ལྟར་བ་ཡིན་ལ། གོང་གི་བརྗོད་ཚུལ་ལྟར་ན་ཐོབ་བྱའི་ཆོས་དེ་མ་འོངས་པའི་ངོ་བོར་གནས་བཞིན་དུ་
དེའི་ཐོབ་པ་འདས་པར་འཕོས་པ་ཡང་འདོད་འདྲ་བས་དེ་ལྟར་འདོད་ན་ནི། དེ་ཡང་ཆོས་དེའི་ཐོབ་པ་འདས་
པར་འཇོག་དགོས་སོ། །
དེས་ན་བྱེ་བྲག་སྨྲ་བའི་འདོད་ཚུལ་ལ། བསམ་གཏན་གྱི་སྡོམ་པ་ལ་མཚོན་ན། དེ་སྐད་ཅིག་དང་པོ་
འདས་པ་དང་ནི་གཏོང་རྒྱུ་མ་བྱུང་གི་བར་དུ་ལྡན་པ་མ་ཟད། སྐད་ཅིག་དང་པོ་མ་འོངས་པ་དང་ད་ལྟར་བ་
གཉིས་འདས་པའི་ངོ་བོར་འཕོས་ཟིན་ནས་རང་གི་ངོ་བོ་དངོས་གནས་ལ་མེད་ཀྱང་ལྡན་པ་ཡིན་ཏེ། དེ་ལ་
གཏོང་རྒྱུ་མ་བྱུང་བའི་ཕྱིར་ཏེ། བསམ་གཏན་གཏོགས་པའི་དགེ་བ་ནི། ། ས་འཕོས་ ཉམས་པ་དག་གིས་
གཏོང་། ། ཞེས་བཤད་པ་ལྟར་ལས་ད་ལྟར་བ་མ་འོངས་པའི་གཏོང་རྒྱུ་དང་། འདས་པ་ད་ལྟར་བའི་གཏོང་རྒྱུ་མ་
ཡིན་པའི་ཕྱིར་ཞེས་འདོད་པ་ཡིན་ལ། དེ་བཞིན་དུ་སྐད་ཅིག་གཉིས་པ་དུས་གསུམ་དང་། གསུམ་པ་དུས་
གསུམ་ནས་གཏོང་རྒྱུ་མ་བྱུང་གི་བར་དུ་སྐད་ཅིག་སྔ་ཕྱི་ཇི་ཙམ་ཐོབ་པ་ཐམས་ཅད་དང་ལྡན་པར་འདོད་པ་ཡིན་
པས། ཚུལ་འདི་ཁོང་དུ་ཆུད་ན་དེའི་ལུགས་ཀྱི་ཐོབ་པ་དུས་གསུམ་འཇོག་ཚུལ་ལ་རྨོངས་པར་མི་འགྱུར་རོ། ། འོ་
ན། ཐོབ་པ་སྔར་སྐྱེས་དང་ཕྱི་སྐྱེས་ཞེས་པ་གཉིས་ཆར་སྔར་བཤད་པ་དེ་དག་ལ་མ་གཏོགས་མེད་དམ་ཞེ་ན།
ཕྱི་སྐྱེས་ནི་དེ་དག་ཏུ་མ་ངེས་ཏེ། སྦྱོར་བས་ཐོབ་པ་སོགས་ལ་ཡང་ཡོད་ལ། སྔར་སྐྱེས་ནི་གོང་དུ་བཤད་པའི་
109



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཐོབ་བྱའི་ཆོས་སྟོབས་ཅན་རྣམས་ལ་མ་གཏོགས་མེད་ཅིང་། དེ་ཡང་འདིར་སྟོབས་ཅན་དང་ཤུགས་ཅན་ཞེས་
པའི་དོན། ཆོས་དེ་རྩ་བ་ཆེ་ཆུང་དང་། འཁོར་མང་ཉུང་སོགས་ལ་བྱེད་པ་མ་ཡིན་པར། འགའ་ཞིག་
གོམས་པ་སྟོབས་ཤུགས་ཆེ་ཆུང་དང་འགའ་ཞིག་རང་ཐོབ་བྱེད་ཀྱི་ཆོས་སྟོབས་ཤུགས་ཆེ་ཆུང་སོགས་ཀྱི་སྒོ་ནས་
བཞག་པ་ཡིན་ཏེ། ཉོན་མོངས་ཅན་རྣམས་ནི་ཐོག་མ་མེད་པ་ནས་གོམས་པ་འདིས་ཤུགས་ཆེས་པས་རྐྱེན་དང་
ཕྲད་ན་ངམ་ངམ་ཤུགས་ཀྱིས་སྐྱེ་བ་ལས་འབད་རྩོལ་སོགས་ལ་ལྟོས་མི་དགོས་པ་དང་། སྐྱེས་ཐོབ་ཀྱི་དགེ་བ་
རྣམས་ཀྱང་ས་དེ་དང་དེར་སྐྱེས་པའི་སྟོབས་ཀྱིས་རང་ཤུགས་ཀྱི་ཚུལ་དུ་སྐྱེ་བ་དང་། འདོད་ཆགས་དང་བྲལ་
བའི་སྟོབས་ཀྱིས་ཐོབ་པའི་ཟག་བཅས་ཟག་མེད་རྣམས་རང་ཐོབ་བྱེད་ཀྱི་ཆོས་སྟོབས་ཤུགས་ཆེ་བ་དང་། མིག་
རྣའི་མངོན་ཤེས་གཉིས་དང་། སྤྲུལ་སེམས་ལྟ་བུ་མ་བསྒྲིབས་ལུང་མ་བསྟན་ཡིན་ཀྱང་སྦྱོར་བ་ཁྱད་པར་ཅན་
གྱིས་སྒྲུབ་པའི་ཤུགས་དང་། དེར་མ་ཟད་བཟོ་ལ་ཤིན་ཏུ་གོམས་པ་བཟོ་བོ་ལས་སྣ་ཚོགས་པ་ལྟ་བུའི་བཟོ་སེམས་
དང་། སྤྱོད་ལམ་ལ་ཤིན་ཏུ་གོམས་པ་བཅོམ་ལྡན་འདས་དང་རྟ་ཐུལ་ལྟ་བུའི་སྤྱོད་ལམ་གྱི་སེམས་ལའང་ཐོབ་པ་
སྔར་སྐྱེས་འབྱུང་པར་གསུངས་པས་དེ་དང་དེ་འདྲ་བའི་གོམས་པ་དང་ཐོབ་བྱེད་ཤུགས་ཆེ་བའི་ཆོས་རྣམས་ལ་ཡོད་
ཅིང་། དེ་ལས་གཞན་དུ་སྦྱོར་བྱུང་ཁོ་ནས་སྒྲུབ་པ་ཕལ་ཆེ་བ་ནི་སྔར་གོམས་ཤིང་འདྲིས་པ་སོགས་མ་ཡིན་པར་
སྦྱོར་བ་འབད་རྩོལ་ལ་བརྟེན་ནས་ཐོབ་དགོས་པས་གོམས་པ་ཤུགས་ཆུང་བ་དང་། མ་བསྒྲིབས་ལུང་མ་བསྟན་
རྣམས་ནི་ཀུན་སློང་ཤུགས་ཆུང་ཞིང་རང་གི་ངོ་བོ་ཡང་ནུས་པ་མཐུ་ཆུང་བས་ཐོབ་པ་སྔར་སྐྱེས་མེད་པར་འདོད་
དོ། ། འོ་ན། ཟག་མེད་ཀྱི་ལམ་རྣམས་ཀྱང་སྦྱོར་བས་སྒྲུབ་པ་ཤས་ཆེ་བས་དེ་དག་ལ་ཐོབ་པ་སྔར་སྐྱེས་འཇོག་མི་
རིགས་སོ། ། ཞེ་ན། འདི་ལ་ཁ་ཅིག འགྲེལ་པ་མངོན་པའི་རྒྱན་གྱི་མཆན་བུར། སྙོམས་འཇུག་གཉིས་
དང་། སྐྱེ་བའི་ཆོས་ཅན་གྱི་མཐོང་ལམ་དང་། མངོན་ཤེས་དང་ཚད་མེད་ལྟ་བུ་མ་འདྲེས་པ་རྣམས་དང་།
ཡེ་ཤེས་བསྟན་པའི་ཤེས་པ་དང་ལྟ་བ་ལ་སོགས་པ་སྦྱོར་བས་ཐོབ་པ་ཕལ་ཆེ་བ་ལ་ཡང་སྔར་སྐྱེས་མེད་དོ། ། ཞེས་
གསུངས་པའི་དོན་དངོས་སུ་མིང་སྨོས་པའི་ཡོན་ཏན་དེ་དག་དང་། གནས་བདུན་པ་ཡེ་ཤེས་བསྟན་པའི་སྐབས་
ནས་བཤད་པའི་ཤེས་པ་དང་ལྟ་བ་ལ་སོགས་པ་ཐམས་ཅད་སྦྱོར་བྱུང་གིས་ཐོབ་པ་ཡིན་པས་དེ་ཐམས་ཅད་ལ་ཐོབ་
པ་སྔར་སྐྱེས་མེད་པར་གསུངས་པའོ་སྙམ་དུ་འཁྲུལ་ནས་ཐོབ་པ་སྔར་སྐྱེས་ཡོད་པའི་ཟག་མེད་ནི་སྲིད་མཐའ་མ་
བཀག་ཙམ་ལས་མེད་པར་འདོད་པ་མཆིས་ཀྱང་། དེ་ནི་མ་ཡིན་ཏེ། གོང་གི་ལུང་དོན་ནི། སྙོམས་འཇུག་
110



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
གཉིས་ལ་ནི་ནམ་དུ་ཡང་ཐོབ་པ་སྔར་སྐྱེས་མེད་ལ། དེ་བཞིན་དུ་མཐོང་ལམ་སྐྱེ་བའི་ཆོས་ཅན་ཞེས་དམིགས་
ཀྱིས་བཀར་ནས་གསུངས་པ་བཞིན། མཐོང་ལམ་ནི་སྦྱོར་བས་སྒྲུབ་པའི་ཟག་མེད་ཀྱི་ལམ་དང་པོར་ཐོབ་པ་ཡིན་
པས་གོམས་པ་ཤུགས་ཆུང་བས་ཐོབ་པ་སྔར་སྐྱེས་མ་བཞག་པ་མ་ཟད། མཐོང་ལམ་མ་འོངས་པ་སྐྱེ་བའི་ཆོས་
ཅན་ཡང་སྐད་ཅིག་སྔ་ཕྱིར་ཕྱེ་ན་ལས་རགས་པ་ཙམ་ལ་འཇོག་མི་ཤེས་པར་སྣང་ཞིང་། དེ་དག་ལས་གཞན་
མངོན་ཤེས་དང་། ཚད་མེད་དང་། ཡེ་ཤེས་བསྟན་པའི་གནས་ནས་བཤད་པའི་ལྟ་བ་དང་ཤེས་པ་སོགས་ལ་
ནི་སྦྱོར་བྱུང་ཁོ་ནས་ཐོབ་པ་དང་། འདོད་ཆགས་དང་བྲལ་བའི་སྟོབས་ཀྱིས་ཐོབ་པ་ཅི་རིགས་ཡོད་པའི་ནང་
ནས་སྦྱོར་བས་ཐོབ་པ་ཕལ་ཆེ་བ་ལ་སྔར་སྐྱེས་མེད་པར་གསུངས་པ་ཡིན་པ་ལས། ཡོན་ཏན་དེ་དག་གང་རུང་
ཡིན་ན་སྦྱོར་བ་ཁོ་ན་ནས་ཐོབ་པས་ཁྱབ་པ་དང་། ཐོབ་པ་སྔར་སྐྱེས་མེད་པས་ཁྱབ་པར་གསུངས་པ་མ་ཡིན་ཏེ།
དེ་དག་འདོད་ཆགས་དང་བྲལ་བས་ཐོབ་པ་ལ་སྔར་སྐྱེས་ཡོད་པའི་ཕྱིར་ཏེ། འཕགས་པ་ཕྱིར་མི་འོང་དང་།
ཉན་རང་དགྲ་བཅོམ་པ་དང་། སངས་རྒྱས་བཅོམ་ལྡན་འདས་ལྟ་བུའི་ཐུགས་རྒྱུད་ལ་འདོད་ཆགས་དང་བྲལ་
སྟོབས་ཀྱིས་ཐོབ་པའི་ཟག་བཅས་ཟག་མེད་ཀྱི་ཡོན་ཏན་ཤིན་ཏུ་མང་པོའི་ཐོབ་པ་སྔར་སྐྱེས་འབྱུང་བའི་ཕྱིར་ཏེ།
དེ་དག་གི་ཚུལ་ཞིབ་པ་གནས་བདུན་པའི་སྐབས་སུ་འཆད་པར་འགྱུར་མོད་ཀྱང་འདིར་ཡང་དོགས་པ་སེལ་ཕྱིར་
ཟུར་ཙམ་འགོད་ན། མཛོད་གནས་བདུན་པའི་རྩ་བ་ལས། གང་ལས་ཆགས་བྲལ་བྱ་ཕྱིར་གང་། ། ཐོབ་པ་དེ་
ནི་འོག་མའང་ཐོབ། ། ཟད་པ་ཤེས་ལ་ཟག་བཅས་ཀྱང་། ། ས་ཀུན་ཞེས་པའི་ཐད་ཀྱི་འགྲེལ་པ་མངོན་པའི་རྒྱན་དུ།
འཇིག་རྟེན་ལས་འདས་པའི་ལམ་ལ་ནི། ས་བསམ་གཏན་གཉིས་པ་ལྟ་བུ་གང་ལས་འདོད་ཆགས་དང་བྲལ་བར་
བྱ་བའི་ཕྱིར། གཉིས་པའི་སས་བསྡུས་པའི་ཟག་མེད་ཀྱི་བསམ་གཏན་གཉིས་པ་གང་ཞིག་ཐོབ་པ་དེ་ཡང་འོག་
མབསམ་གཏན་དང་པོའི་ཉེར་བསྡོགས་དང་། དངོས་གཞི་ཁྱད་པར་ཅན་དང་། རྣམ་གྲོལ་དགུ་པའི་ཚེ་
བསམ་གཏན་གསུམ་པའི་སས་བསྡུས་པའི་ཟག་པ་མེད་པའང་ཐོབ་སྟེ། གཉེན་པོའི་རིགས་རྒྱས་པའི་ཕྱིར་རོ། །
དེ་བཞིན་དུ་ས་གཞན་གྱི་ཟག་མེད་ལའང་སྦྱར་བར་བྱའོ། ། ཞེས་བསམ་གཏན་གཉིས་པ་ལ་འདོད་ཆགས་དང་
བྲལ་བར་བྱ་བའི་ཕྱིར་དུ་གཉིས་པའི་དངོས་གཞི་ཟག་མེད་མངོན་དུ་བྱས་པ་ན། འོག་མ་བསམ་གཏན་དང་
པོའི་ཉེར་བསྡོགས་དང་། དངོས་གཞིའི་ངོ་བོར་གྱུར་པའི་ཟག་མེད་མ་འོངས་པ་ཐོབ་ཅིང་། གཉིས་པ་ལ་
འདོད་ཆགས་དང་བྲལ་བའི་ཚེ་གསུམ་པའི་དངོས་གཞི་ཟག་མེད་མ་འོངས་པ་ཐོབ་པ་དང་། ཚུལ་དེ་ས་གཞན་
111



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
གྱི་ཟག་མེད་ལའང་མཚུངས་པར་གསུངས་པ་གང་ཞིག དེ་ལྟ་བུའི་ཟག་མེད་མ་འོངས་པ་དེ་དག་གི་ཐོབ་པ་
སྔར་སྐྱེས་ནི་ཕྱིར་མི་འོང་ལྟ་བུའི་རྒྱུད་ལ་འབྱུང་བའི་ཕྱིར། བྱས་པ་ལ་ཁོ་ན་རེ། དེ་ནི་ཟག་མེད་མ་འོངས་པ་
དེ་དག་སྐྱེ་བའི་ཆོས་ཅན་དང་། མི་སྐྱེ་བའི་ཆོས་ཅན་ཅི་རིགས་པ་སྤྱིར་ཐོབ་པ་ཙམ་གྱི་དོན་ཡིན་པ་ལས་ཐོབ་པ་
སྔར་སྐྱེས་ཡོད་པའི་དོན་མིན་ནོ་ཞེ་ན། ཡིན་ཏེ། དེ་འཇུག་དེ་མ་ཐག་ཏུ། ཟད་པ་ཤེས་ལ་ཟག་བཅས་ཀྱང་།
ཞེས་པའི་དོན་བཤད་པ་ན། འགྲེལ་པ་དེ་ཉིད་ལས། གང་གིས་ཟད་པ་ཤེས་པ་འཐོབ་པ་དེ་ལ་ནི་ཟག་པ་དང་
བཅས་པའི་ཡོན་ཏན་མི་སྡུག་པ་དང་། དབུགས་འབྱུང་རྔུབས་དྲན་པ་དང་། དྲན་པ་ཉེར་བཞག་དང་།
ཚད་མེད་དང་ རྣམ་ཐར་དང་། ཟིལ་མནོན་དང་། ཟད་པར་ལ་སོགས་པ་རྣམས་ཀྱང་ཐོབ་བོ། ། དེ་ཡང་
སཀུན་གྱིས་བསྡུས་པའི་ཡོན་ཏན་ཐོབ་སྟེ། དེ་ཡང་འདོད་ཆགས་དང་བྲལ་བས་ཐོབ་པ་རྣམས་འཐོབ་ཀྱི།
སྦྱོར་བས་ཐོབ་པ་རྣམས་ནི་མ་ཡིན་ཏེ། དེ་དག་ནི་བསམ་གཏན་གྱི་སྟོབས་ཀྱིས་བསྐྱེད་པར་བྱ་བ་ཡིན་པའི་ཕྱིར།
འདོད་ཆགས་དང་བྲལ་བས་ཐོབ་པ་རྣམས་ནི་དར་གྱི་སྒྲོག་མ་ཐག་པ་བཅད་པའམ། རྒྱལ་སྲིད་ཆེན་པོ་ཐོབ་པ་
ན་འབུལ་བ་དང་བཅས་པས་ཡུལ་མི་རྣམས་ཀྱིས་བསུ་བ་བྱེད་པ་བཞིན་དུ་རྡོ་རྗེ་ལྟ་བུའི་ཏིང་ངེ་འཛིན་གྱིས་ཉོན་
མོངས་པའི་ཐོབ་པ་བཅད་པ་དང་། སེམས་ཀྱི་རྒྱལ་སྲིད་ཆེན་པོ་ཐོབ་པ་ལ་ཡོན་ཏན་གྱི་ཚོགས་རྣམས་ཀྱི་ཐོབ་
པས་བསུ་བའི་ཕྱིར་རོ། ། ཞེས་གསལ་བར་གསུངས་པས་ཤེས་ཏེ། འདོད་ཆགས་དང་བྲལ་བས་ཐོབ་པ་རྣམས་
ཐོབ་ཀྱི། སྦྱོར་བས་ཐོབ་པ་ནི་མ་ཡིན་ནོ། ། ཞེས་པས་ཀྱང་ཐོབ་བ་སྔར་སྐྱེས་ཀྱི་དབང་དུ་མཛད་པར་གསལ་ལ།
ཡོན་ཏན་གྱི་ཚོགས་ཀྱི་ཐོབ་པས་བསུ་བའི་ཕྱིར་རོ་ཞེས་དཔེ་དང་བཅས་ཏེ་གསུངས་པས། ཐོབ་པས་བསུ་བའི་
དོན་སྔོན་དུ་བྱུང་བ་ལ་བྱེད་པ་ཡིན་གྱི། ཡོན་ཏན་གྱི་ཚོགས་དང་དུས་མཉམ་དུ་སྐྱེས་ན་ཐོབ་པ་ཁོ་ནའི་མིང་སྨོས་
མ་དགོས་ཏེ་ཡོན་ཏན་གྱི་ཚོགས་ཀྱིས་བསུ་བའི་ཕྱིར་ཞེས་བརྗོད་རིགས་པའི་ཕྱིར། འདིར་ཟག་བཅས་ཀྱང་ཞེས་
སྨོས་པའི་ཀྱང་གི་སྒྲས། ཟད་པ་ཤེས་པ་ཐོབ་པའི་ཚེ་ཟག་མེད་ཀྱི་ཡོན་ཏན་མ་འོངས་པ་ཇི་སྙེད་པ་ཞིག་ཐོབ་པ་མ་
ཟད་ཟག་བཅས་ཀྱི་ཡོན་ཏན་ཀྱང་ཐོབ་ཞེས་པ་སྟེ། དོན་དུ་ཟག་མེད་དང་ཟག་བཅས་ཀྱི་ཡོན་ཏན་མ་འོངས་པ་
དུ་མ་ཞིག་དུས་གཅིག་ལ་ཐོབ་པའི་དོན་ཏེ། དེ་དག་ནི་ཉན་རང་དགྲ་བཅོམ་པ་དང་སངས་རྒྱས་རྣམས་ཀྱི་ཐུན་
མོངས་སོ། ། ལྷག་པར་དུ་ཡང་སངས་རྒྱས་བཅོམ་ལྡན་འདས་ཀྱིས་ཟད་པ་ཤེས་པ་མངོན་དུ་མཛད་པའི་ཚེ་ཡོན་
ཏན་དེ་དག་ཏུ་མ་ཟད་སྟོབས་བཅུ་ལ་སོགས་པ་ཐུན་མོངས་(མོང་)མ་ཡིན་པའི་ཡོན་ཏན་མ་འོངས་པ་རྣམས་ཀྱི་
བཅས་
རྗེ
112



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
ཐོབ་པ་ཡང་མངོན་གྱུར་དུ་བརྙེས་པ་ཡིན་ཏེ། འགྲེལ་པ་དེ་ཉིད་ལས། སངས་རྒྱས་ཀྱིས་ཟད་པ་མཁྱེན་པའི་
ཚེ་བརྙེས་པའི་ཡོན་ཏན་གྱི་ཆོས་ཉན་ཐོས་ལ་སོགས་པ་གཞན་དང་ཐུན་མོངས་མ་ཡིན་པས་མ་འདྲེས་པའི་སྟོབས་
བཅུ་དང་སོགས་པའི་སྒྲས་བཟུང་བ་མི་འཇིགས་པ་བཞི་དང་། དྲན་པ་ཉེར་བཞག་གསུམ་དང་། ཐུགས་རྗེ་
ཆེན་པོ་སྟེ་བཅོ་བརྒྱད་དོ། ། ཞེས་གསུངས་པའི་ཕྱིར། དེས་ན་འདོད་ཆགས་དང་བྲལ་བའི་སྟོབས་ཀྱིས་ཐོབ་
པའི་ཟག་བཅས་ཟག་མེད་ཀྱི་ཡོན་ཏན་ཕལ་མོ་ཆེ་ལ་ཐོབ་པ་སྔར་སྐྱེས་ཡོད་པས་ན། ཟག་མེད་ཉུང་ཤས་ཞིག་ལ་
མ་གཏོགས་མེད་པའོ་སྙམ་པའི་གུ་དོག་གི་རྒྱ་ལས་གྲོལ་བར་བྱས་སོ། ། ཡང་། སྔ་ཐོབ་དང་སྔར་སྐྱེས་ཞེས་པ་
དང༌། ཕྱི་ཐོབ་དང་ཕྱི་སྐྱེས་ཞེས་པ་ལ་ཁྱད་པར་ཡོད་དམ་མེད་ཞེ་ན། སྔ་ཐོབ་དང་སྔར་སྐྱེས་དོན་གཅིག་ཏེ་སྔ་
ཐོབ་ཀྱི་དོན་ཐོབ་བྱའི་ཆོས་ཀྱི་སྔ་རོལ་ཏུ་སྐྱེས་པ་ལ་བྱེད་པ་ལས་གཞན་མེད་པའི་ཕྱིར། ཕྱི་ཐོབ་ལ་ཕྱི་སྐྱེས་ཀྱིས་མ་
ཁྱབ་ཏེ། ཐོབ་བྱའི་ཆོས་འདས་པའི་རྗེས་ཀྱི་ཐོབ་པ་ལ་ད་ལྟར་བ་དང་འདས་པ་ཅི་རིགས་ཡོད་པས་ན་འདས་པ་
ལ་སྐྱེས་པས་མ་ཁྱབ་པའི་ཕྱིར་རོ། །
དགེ་ལ་སོགས་ཀྱི་དགེ་ལ་སོགས། ། ཞེས་སོགས་ཀྱི་སྐབས་སུ། ཐོབ་བྱའི་ཆོས་དགེ་མི་དགེ་ལུང་མ་བསྟན་
གསུམ་གྱི་ཐོབ་པ་ནི་རིམ་པ་བཞིན་དགེ་མི་དགེ་ལུང་མ་བསྟན་ཉིད་དུ་འཇོག་ལ། དེ་བཞིན་དུ་ཐོབ་བྱའི་ཆོས་
འདོད་པ་དང་། གཟུགས་དང་། གཟུགས་མེད་པའི་ཁམས་སུ་གཏོགས་པ་རྣམས་ཀྱི་ཐོབ་པ་ཡང་ཁམས་རང་
རང་གི་ཁམས་སུ་གཏོགས་སོ། ། ཐོབ་བྱའི་ཆོས་ཁམས་སུ་མ་གཏོགས་པ་ལམ་བདེན་དང་འགོག་པ་གཉིས་ཀྱི་ཐོབ་
པ་ལ་ནི་ཁམས་གསུམ་སོ་སོར་གཏོགས་པ་དང་། ཟག་མེད་དུ་གཏོགས་པ་ཅི་རིགས་སུ་ཡོད་དེ། དེ་ཡང་སོ་
སོར་བརྟགས་མིན་གྱི་འགོག་པ་ནི་འདོད་པར་ཐོབ་པ་འདོད་པ་དང་། གཟུགས་སུ་ཐོབ་པ་གཟུགས་དང་།
གཟུགས་མེད་དུ་ཐོབ་པ་གཟུགས་མེད་དུ་གཏོགས་པ་སྟེ། དེ་ནི་རྒྱུད་སྟོབས་ཆེ་བའི་སྒོ་ནས་འཇོག་ལ། སོ་
སོར་བརྟགས་འགོག་འཇིག་རྟེན་པའི་ལམ་བསམ་གཏན་གྱིས་ས་ཐོབ་པ་ནི་གཟུགས་དང་། འཇིག་རྟེན་པའི་
ལམགཟུགས་མེད་ཀྱི་སས་ཐོབ་པ་གཟུགས་མེད་དང་། ཟག་མེད་ཀྱི་ལམ་གྱིས་ཐོབ་པ་ནི་ཟག་མེད་ཀྱི་སས་
བསྡུས་ཤིང་འདོད་པར་གཏོགས་པ་ནི་མེད་དེ་འདོད་པ་གཉེན་པོར་མི་རུང་བའི་ཕྱིར་རོ། ། ཡང་བརྟགས་འགོག་
འཕགས་པས་འཇིག་རྟེན་པའི་ལམ་གྱིས་ཐོབ་པ་ལ་ཐོབ་པ་ཟག་བཅས་ཟག་མེད་གཉིས་འབྱུང་སྟེ། འཕགས་ལ་
བྲལ་བའི་ཐོབ་རྣམ་གཉིས། ཞེས་བཤད་པས་སོ། ། དེ་གཉིས་ཀྱི་ནང་ནས་ཐོབ་པ་ཟག་བཅས་ནི་རང་ཐོབ་བྱེད་
113



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དེ་གཟུགས་གཟུགས་མེད་གང་དུ་གཏོགས་ཀྱང་ཐོབ་པ་ཡང་དེ་དང་དེར་གཏོགས་ལ་ཐོབ་པ་ཟག་མེད་ནི་ཁམས་སུ་
མ་གཏོགས་སོ། ། དེ་དག་ནི་རྒྱུའམ་གཉེན་པོ་སྟོབས་ཆེ་བའི་སྒོ་ནས་འཇོག་གོ། ཡང་ཟག་མེད་ལམ་བདེན་གྱི་
ཐོབ་པ་ནི་ཟག་མེད་ཁོ་ནར་གཏོགས་ཏེ། དེ་ནི་ཐོབ་བྱའི་ཆོས་སྟོབས་ཆེ་བའི་སྒོ་ནས་འཇོག་གོ། ཡང་སློབ་
པའི་ཆོས་ཀྱི་ཐོབ་པ་ནི་སློབ་པ་དང་། མི་སློབ་པའི་ཆོས་ཀྱི་ཐོབ་པ་ནི་མི་སློབ་པར་འཇོག་ཅིང་། འདིའི་དངོས་
བསྟན་གྱི་སློབ་པ་དང་མི་སློབ་པ་ཞེས་པ་ནི་སློབ་ལམ་དང་། མི་སློབ་པའི་ལམ་གཉིས་ལ་བྱེད་པ་ཡིན་གྱི། གང་
ཟག་ལ་བྱེད་པ་མིན་ཏེ་གྲུབ་མཐའི་འདོད་ཚུལ་ལོ། ། ཡང་སློབ་མི་སློབ་གཉིས་ཀ་མ་ཡིན་པའི་ཆོས་རྣམས་ཀྱི་ཐོབ་པ་
ལ་ནི། སློབ་པར་གཏོགས་པ་དང་མི་སློབ་པར་གཏོགས་པ་དང་། གཉིས་ཀ་མ་ཡིན་པར་གཏོགས་པ་གསུམ་
ཡོད་དེ། དེ་ཡང་ཐོབ་བྱའི་ཆོས་སློབ་མི་སློབ་གང་ཡང་མ་ཡིན་པ་ནི། ཟག་བཅས་དང་། སོ་སོར་བརྟགས་
མིན་གྱི་འགོག་པ་དང་། བརྟགས་འགོག་རྣམས་ཡིན་ལ། དེ་གསུམ་ལས་དང་པོ་གཉིས་ཀྱི་ཐོབ་པ་ནི་སློབ་མི་
སློབ་གང་ཡང་མ་ཡིན་པར་གཏོགས་པ་མ་ཟད། སོ་སོར་བརྟགས་འགོག་འཇིག་རྟེན་པའི་ལམ་གྱིས་ཐོབ་པའི་
ཐོབ་པ་ཡང་གཉིས་ཀ་མ་ཡིན་པར་གཏོགས་ཤིང་། ཡང་བརྟགས་འགོག་སློབ་ལམ་གྱིས་ཐོབ་པ་ནི་སློབ་པ་དང་།
མི་སློབ་པས་ཐོབ་པ་ནི་མི་སློབ་པར་གཏོགས་སོ། ། ཡང་མཐོང་སྤང་གི་ཐོབ་པ་མཐོང་སྤང་དང་། སྒོམ་སྤང་གི་
ཐོབ་པ་སྒོམ་སྤང་ཡིན་ཅིང་སྤང་བྱ་མ་ཡིན་པའི་ཐོབ་པ་ལ་སྒོམ་སྤང་དང་། སྤང་བྱ་མ་ཡིན་པ་གཉིས་ཡོད་དེ།
བརྟགས་མིན་གྱི་འགོག་པ་དང་། བརྟགས་འགོག་འཇིག་རྟེན་པའི་ལམ་གྱིས་ཐོབ་པའི་ཐོབ་པ་གཉིས་ནི་རིམ་པ་
བཞིན་ལུང་མ་བསྟན་དང་། དགེ་བ་ཟག་བཅས་ཡིན་པས་སྒོམ་སྤང་དང་། བརྟགས་འགོག་འཕགས་ལམ་
གྱིས་ཐོབ་པའི་ཐོབ་པ་དང་། ལམ་བདེན་གྱི་ཐོབ་པ་ནི་སྤང་བྱ་མ་ཡིན་ནོ། །
ལུང་བསྟན་མིན་ཐོབ་ལྷན་ཅིག་སྐྱེ། ། ཞེས་སོགས་ཀྱི་དོན་སྔར་བཤད་རྣམས་དང་། བསམ་གཏན་དང་
པོའི་སས་བསྡུས་ཀྱི་སྒྲིབ་གཟུགས་ལུང་མ་བསྟན་གྱི་ལུས་ངག་གི་རིག་བྱེད་ཀྱི་ཐོབ་པ་ཡང་ལྷན་ཅིག་ཁོ་ནར་སྐྱེ་ཞིང་།
སྒྲིབ་གཟུགས་ལུང་མ་བསྟན་ནི་འདོད་པ་དང་བསམ་གཏན་གཉིས་པ་ཡན་ཆད་ཀྱི་སས་བསྡུས་ནི་མེད་དོ།
འདོད་པའི་སས་བསྡུས་ཀྱི་དགེ་མི་དགེའི་རིག་བྱེད་དང་རིག་བྱེད་མ་ཡིན་པའི་གཟུགས་ཀྱི་ཐོབ་པ་ཡང་ཆོས་དེ་
དག་དང་ལྷན་ཅིག་ཏུ་སྐྱེ་བ་དང་། ཕྱིས་སྐྱེ་བ་ཡོད་ཀྱང་སྔར་སྐྱེས་ནི་མེད་ལ། དེར་མ་ཟད་རིག་བྱེད་མ་ཡིན་
པའི་གཟུགས་ལ་མ་འོངས་པ་ཡོད་ཀྱང་། འདོད་པའི་རིག་བྱེད་ཀྱི་གཟུགས་ལ་ད་ལྟར་བ་དང་འདས་པ་མ་
བསར་1
114



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
གཏོགས་མ་འོངས་པ་མེད་དེ། ཕྱིན་ཆད་འདས་ལྡན་མ་འོངས་མེད། ། ཅེས་སོགས་གནས་བཞི་པར་འཆད་པར་
འགྱུར་བའི་ཕྱིར། །
མ་ཐོབ་པ་དང་སྐལ་མཉམ་བཤད་པ།
མ་ཐོབ་མ་བསྒྲིབས་ལུང་མ་བསྟན། ། ཞེས་སོགས་ཀྱི་སྐབས་སུ། ། མ་ཐོབ་པའི་ངོ་བོ་ནི་མཐའ་གཅིག་ཏུ་མ་
བསྒྲིབས་ལུང་མ་བསྟན་ཁོ་ན་ཡིན་ལ། དེ་ལ་ཡང་གསར་དུ་མི་ལྡན་པ་དང་། རྒྱུན་མི་ལྡན་པ་དང་། ཡེ་ནས་
མི་ལྡན་པར་བྱེད་པའི་མ་ཐོབ་པ་གསུམ་སྟེ། རིམ་པ་བཞིན་དུ། ཆོས་དེ་སྔར་མ་ཐོབ་པ་ལས་གསར་དུ་མི་ལྡན་
པར་བྱེད་པ་དང་། ཆོས་དེའི་རྒྱུན་མི་ལྡན་པར་བྱེད་པ་དང་། སོ་སྐྱེ་ལ་འཕགས་ལམ་ཡེ་ནས་མི་ལྡན་པར་བྱེད་
པ་ལྟ་བུའོ། ། མ་ཐོབ་པ་ལ་དུས་གསུམ་ཡོད་དམ་ཞེ་ན། ཆོས་འདས་པ་དང་མ་འོངས་པ་ལ་མ་ཐོབ་པ་དུས་
གསུམ་ཡོད་ལ། ཆོས་ད་ལྟར་བ་ལ་འདས་པ་དང་མ་འོངས་པ་མ་གཏོགས་མ་ཐོབ་པ་ད་ལྟར་བ་ནི་མེད་དེ།
ཆོས་དེ་ད་ལྟར་བ་ཡིན་ན་མ་ཐོབ་པ་འགལ་བའི་ཕྱིར་ཞེས་ཟེར་རོ། ། འོ་ན། ཆོས་འདས་པ་སོགས་ལ་མ་ཐོབ་པ་
དུས་གསུམ་ཇི་ལྟར་ཞེ་ན། སོ་ཐར་གྱི་སྡོམ་པ་འདས་པ་ལྟ་བུ་ལ་མཚོན་ན། དེའི་མ་ཐོབ་པ་འདས་པ་ནི།
སྡོམ་པ་འདས་པ་རྒྱུད་ལ་སྐྱེས་པའི་གང་ཟག་དེའི་རྒྱུད་ལ་སྡོམ་པ་འདས་པ་དེ་མ་སྐྱེས་གོང་དུ་དེའི་མ་ཐོབ་པ་སྐྱེས་པ་
ལྟ་བུའོ། ། དེའི་མ་ཐོབ་པ་ད་ལྟར་བ་ནི་སྡོམ་པ་འདས་པ་དེ་གཏོང་རྒྱུས་བཏང་བའི་སྐད་ཅིག་གཉིས་པར་དེའི་མ་
ཐོབ་པ་སྐྱེས་པ་ལྟར་བུའོ། ། དེའི་མ་ཐོབ་པ་མ་འོངས་པ་ནི། སྡོམ་པ་འདས་པ་དེ་བཏང་བའི་སྐད་ཅིག་གཉིས་པ་
ཕན་ཆད་དེའི་མ་ཐོབ་པ་སྐྱེས་པ་ལྟ་བུའོ། ། ཚུལ་འདི་གསུམ་ལ་འགྲེལ་པ་རྣམས་སུ། ཆོས་འདས་པ་དེ་འདས་
པར་མ་ཐོབ་པ་དང་། དེ་ད་ལྟར་མ་ཐོབ་པ་དང་། དེ་མ་འོངས་པར་མ་ཐོབ་པ་ཞེས་ཀྱང་གསུངས་སྣང་ངོ༌། །
སོ་ཐར་གྱི་སྡོམ་པ་ད་ལྟར་བའི་མ་ཐོབ་པ་འདས་པ་ནི། སྡོམ་པ་ད་ལྟར་བ་ཐོབ་པའི་གང་ཟག་དེའི་རྒྱུད་ལ་སྡོམ་
པ་ད་ལྟར་བ་མ་ཐོབ་གོང་དུ་དེའི་མ་ཐོབ་པ་སྐྱེས་པ་ལྟ་བུའོ། ། དེའི་མ་ཐོབ་པ་མ་འོངས་པ་ནི་སྡོམ་པ་དེ་གཏོང་རྒྱུས་
བཏང་བའི་སྐད་ཅིག་གཉིས་པ་ལ་དེའི་མ་ཐོབ་པ་སྐྱེས་པ་ལྟ་བུའོ། ། དེའི་མ་ཐོབ་པ་ད་ལྟར་བ་མེད་པ་ནི་གོང་དུ་
བཤད་ཟིན་ནོ། ། ཡང་འགྲེལ་པ་མངོན་པའི་རྒྱན་དུ། སོ་ཐར་གྱི་སྡོམ་པ་མ་འོངས་པ་སྐྱེ་བའི་ཆོས་ཅན་གྱི་མ་ཐོབ་
པ་མ་འོངས་པ་ནི། མ་འོངས་པ་རང་དང་དུས་མཉམ་དུ་སྡོམ་པ་དེའི་མ་ཐོབ་པ་བྱུང་བ་ལྟ་བུའོ། ། དེའི་མ་ཐོབ་
115



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
པ་ད་ལྟར་བ་ནི་དེའི་མ་ཐོབ་པ་རང་ཉིད་ད་ལྟར་བར་འཕོས་པ་ལྟ་བུའོ། ། སོ་ཐར་གྱི་སྡོམ་པ་མ་འོངས་པ་མ་ཐོབ་པ་
དེའི་མ་ཐོབ་པ་མ་འོངས་པ་ནི། མ་ཐོབ་པ་མ་འོངས་པ་ད་ལྟར་བར་འཕོས་པ་དེའི་སྐད་ཅིག་གཉིས་པ་ཕན་ཆད་
དུ་དེའི་མ་ཐོབ་པ་བྱུང་བ་ལྟ་བུའོ། ། ཞེས་འཁོད་འདུག་པའི་གསུམ་པ་འདི་ཡིག་ནོར་ཞིག་བྱུང་བ་མིན་ནམ་སྙམ་སྟེ།
ཆོས་མ་འོངས་པའི་མ་ཐོབ་པ་དུས་གསུམ་འཇོག་དགོས་པ་ལ། མ་ཐོབ་པ་མ་འོངས་པ་འཇོག་ཚུལ་ལན་གཉིས་
འདབ་ཅིང་། མ་ཐོབ་པ་འདས་པ་འཇོག་ཚུལ་མི་སྣང་བས། དེས་ན་སོ་ཐར་གྱི་སྡོམ་པ་མ་འོངས་པའི་མ་ཐོབ་
པ་ད་ལྟར་བར་འཕོས་པའི་སྐད་ཅིག་གཉིས་པ་ཕན་ཆེད་དུ་དེའི་མ་ཐོབ་པ་བྱུང་བ་དེ་དེའི་མ་ཐོབ་པ་འདས་པར་
འཇོག་དགོས་སམ་སྙམ་སྟེ། མ་ཐོབ་པ་ད་ལྟར་བར་འཕོས་པའི་སྐད་ཅིག་གཉིས་པ་ཕན་ཆད་མ་ཐོབ་པ་དེ་
འདས་(བཏབ)པའི་ངོ་བོར་སོང་བའི་ཕྱིར། ། འོན་ཀྱང་འདི་དག་ནི་བྱེ་བྲག་སྨྲ་བའི་རྟོག་པས་བརྟགས་པ་སྟེ་རི་
བོང་གི་རྭ་ལ་རིང་ཐུང་དཔྱོད་པ་དང་འདྲའོ། ། ཞེས་འགྲེལ་པ་ཉིད་ལས་གསུངས་པ་ལྟར། ཇི་ལྟར་དུ་འཇོག་
ཀྱང་རིགས་པས་སྒྲུབ་ཚེ་འཐད་པར་མ་མངོན་ཏེ། ཆོས་འདས་པ་དེ་འདས་པའི་དུས་སུ་མ་ཐོབ་པ་དང་།
ཆོས་མ་འོངས་པ་མ་འོངས་པར་མ་ཐོབ་ན་ཆོས་དེ་དག་ཐོབ་པའི་དུས་འཇོག་མི་ཤེས་པར་སོང་ཡང་། དུས་དེ་
དག་རིང་བའི་ཕྱིར་སྐྱོན་མེད་ཅེས་སྨྲ་བར་སྣང་ཡང་ལན་མི་ཐེབས་ཏེ། སོ་ཐར་གྱི་སྡོམ་པ་མ་འོངས་པའི་མ་ཐོབ་
པ་མ་འོངས་པ་དེ་སྡོམ་པ་མ་འོངས་པ་དེ་དང་དུས་མཉམ་དུ་འཇོག་པ་གང་ཞིག ། དེ་ལྟར་ན་སྡོམ་པ་དེའི་ཐོབ་
པ་དེ་ཆོས་དེའི་སྔ་ཕྱི་གང་རུང་དུ་འཇོག་པའམ། ཡང་ན་མ་ཐོབ་པ་དེ་དང་དུས་མཉམ་དུ་འཇོག ། དང་པོ་
ལྟར་ན་མི་འཐད་དེ། ཆོས་དེ་མ་ཐོབ་གོང་དུ་དེའི་ཐོབ་པ་གྲུབ་པ་དང་། ཆོས་དེ་ཐོབ་ནས་ཀྱང་ཐོབ་པ་མ་
གྲུབ་པ་གཉིས་ཀ་མི་སྲིད་པའི་ཕྱིར། ཕྱི་མ་ལྟར་ན་ནི། ཆོས་དེ་ཐོབ་པ་དང་མ་ཐོབ་པ་གཉིས་ཀའི་གཞི་མཐུན་
འཇོག་དགོས་པར་ཐལ་བས་ན་འགལ་མེད་ཀྱི་ལན་འདེབས་ཚུལ་དཀའ་བས། དེས་ན་ཚེས་དེའི་ཐོབ་པ་དང་མ་
ཐོབ་པ་གཉིས་དུས་མཉམ་དུ་གྲུབ་པར་ཐལ། ཐོབ་པ་དེ་ཆོས་དེ་དང་དུས་མཉམ་དུ་གྲུབ་པ་གང་ཞིག ། མ་
ཐོབ་པ་ཡང་དེ་དང་དུས་མཉམ་དུ་གྲུབ་པའི་ཕྱིར་ཟེར་ན་མ་ཁྱབ་ཞེས་ལན་འདེབས་པ་ལས་འོས་མེད་དོ། ། མ་ཐོབ་
པ་དེ་ཁམས་སུ་གཏོགས་ཚུལ་ཇི་ལྟར་ཞེ་ན། ཟག་བཅས་ཟག་མེད་ཀྱི་ཆོས་གང་ཡང་རུང་སྟེ་ཆོས་དེ་འདོད་པར་
མ་ཐོབ་པ་ནི་འདོད་པ་དང་། གཟུགས་སུ་མ་ཐོབ་པ་གཟུགས་དང་། གཟུགས་མེད་དུ་མ་ཐོབ་པ་ནི་གཟུགས་
མེད་དུ་གཏོགས་པར་འདོད་དོ། ། ཡང་ཟག་མེད་ལམ་བདེན་གྱི་མ་ཐོབ་པ་ནི་སོ་སོ་སྐྱེ་བོར་འདོད་པ་སྟེ། འདིའི་
116



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
སྐབས་ཀྱི་སོ་སྐྱེ་ཞེས་པ་ལམ་བདེན་གྱི་མ་ཐོབ་པ་ཉིད་ལ་བྱེད་པ་ལས་གང་ཟག་ལ་བྱེད་པ་ནི་མ་ཡིན་ཏེ། སྔར་
སློབ་པའི་ཐོབ་པ་སློབ་པར་འདོད་པ་སོགས་དང་མཚུངས་པར་བརྟགས་པའོ། ། སོ་སོ་སྐྱེ་བོ་དེ་གང་གིས་གཏོང་ཞེ་
ན། གང་ཟག་གང་གིས་འཕགས་ལམ་ཐོབ་པ་ན་དེའི་རྒྱུད་ཀྱིས་སོ་སོ་སྐྱེ་བོ་གཏོང་བར་འདོད་ལ། འཕགས་
པ་མ་ཡིན་པ་ནི། ས་འོག་མ་ནས་གོང་མར་འཕོས་པ་དང་། གོང་མ་ནས་འོག་མར་འཕོས་པའི་ཚེ་ས་དེ་དང་
དེའི་སོ་སོ་སྐྱེ་བོ་རྣམ་པར་ཉམས་པས་གཏོང་ཡང་སྤྱིར་སོ་སོར་སྐྱེ་བོ་གཏོང་བ་ནི་མ་ཡིན་ཞིང་། ཡང་འདོད་པའི་
རྟེན་ལ་འདོད་པ་ལ་འདོད་ཆགས་དང་བྲལ་བའི་སོ་སོ་སྐྱེ་བོ་དེས་རྣམ་གྲོལ་དགུ་པའི་ཚེ་འདོད་པའི་སོ་སྐྱེ་འདུན་པ་
ལ་འདོད་ཆགས་དང་བྲལ་བས་སྤོང་བ་ཡིན་ཀྱང་རྣམ་པར་ཉམས་པ་མ་ཡིན་ལ། དེ་ནས་གོང་མར་འཕོས་པའི་
ཚེ་རྣམ་པར་ཉམས་པས་གཏོང་བ་ཡིན་ཀྱང་གསར་དུ་སྤོང་བ་ནི་མ་ཡིན་ཏེ། སྔར་སྤངས་ཟིན་པའི་ཕྱིར་ཞེས་
འདོད་དོ། ། གཞན་ཡང་ཐོབ་པའི་ཐོབ་པ་དང་། ཐོབ་པའི་མ་ཐོབ་པ་དང་། མ་ཐོབ་པའི་ཐོབ་པ་དང་།
མ་ཐོབ་པའི་མ་ཐོབ་པ་སོགས་ཀྱང་ཡོད་པར་འདོད་ལ། དེ་ལྟར་ན་ཐོབ་པ་སོགས་ཐུག་མེད་དུ་འགྱུར་རོ། ། ཞེ་ན་
མི་འགྱུར་ཏེ། ཕན་ཚུན་ལྡན་པའི་ཕྱིར་ཞེས་ཟེར་ཡང་དོན་ལ་ཐུག་མེད་ཁོ་ནར་འགྱུར་བ་སྟེ། སོ་ཐར་གྱི་སྡོམ་
པ་སྐད་ཅིག་དང་པོ་ལྟ་བུ་ལ་མཚོན་ན། ། སྐད་ཅིག་དང་པོ་དེ་དང་། དེའི་ཐོབ་པ་དང་
། ཐོབ་པའི་ཐོབ་པ་
གསུམ་དུས་གཅིག་ཏུ་སྐྱེ་ལ། དེའི་ནང་ནས་ཐོབ་པ་དེས་ཐོབ་བྱའི་ཆོས་སྐད་ཅིག་དང་པོ་དེ་དང་། ཐོབ་པའི་
ཐོབ་པ་གང་ཟག་དེའི་རྒྱུན་ལ་ལྡན་པར་བྱེད། ཐོབ་པའི་ཐོབ་པ་དེས་རྩ་བའི་ཐོབ་པ་ཁོ་ན་ལྡན་པར་བྱེད། དེ་
ནས་སྐད་ཅིག་གཉིས་པའི་ཚེ་སྔར་གྱི་ཆོས་གསུམ་པོ་དེ་ལྡན་བྱེད་ཀྱི་ཐོབ་པ་གསུམ། ཐོབ་པ་གསུམ་པོ་དེ་ལྡན་
བྱེད་རྗེས་ཀྱི་ཐོབ་པ་གསུམ། ཐོབ་བྱའི་ཆོས་གསུམ་དང་བཅས་པའི་དགུ་དུས་གཅིག་ཏུ་སྐྱེ་བ་ནས་བཟུང་།
སྐད་ཅིག་ལྔ་པའི་ཚེ་ཉིས་བརྒྱ་ཞེ་གསུམ་སྐྱེ་བ་སོགས་གོང་ནས་གོང་དུ་དཔག་ཏུ་མེད་པར་འགྱུར་ལ། དེའི་ཕྱིར་
འགྲེལ་པ་མངོན་པའི་རྒྱན་ལས། དེ་ཡང་སྐད་ཅིག་མ་དང་པོའི་ཐོབ་ཚུལ་ཅུང་ཟད་ཡིན་གྱི། གཉིས་པ་སོགས་
ལ་རྩི་ན་ཐུག་པ་མེད་པས་སེམས་ཅན་གཅིག་གི་ཐོབ་པ་འཇིག་རྟེན་དུ་མི་ཤོང་བ་གཞན་ཡང་འདོད་དོ། ། ཞེས་
གསུངས་པ་ལྟར་རོ། ། དེས་ན་སྤྱིར་ཐོབ་པ་དང་། མ་ཐོབ་པ་ཞེས་པ་ཞིག་བྱེ་བྲག་ཏུ་བརྟགས་པ་དང་། དེ་
དག་ལ་དུས་གསུམ་འཇོག་པ་དང་། སློབ་པའི་ཐོབ་པ་སློབ་པ་དང་། མི་སློབ་པའི་ཐོབ་པ་མི་སློབ་པར་འཇོག་
པ་དང་། སློབ་པ་དང་མི་སློབ་པ་ལམ་བདེན་དུ་འདོད་པ་དང་། ལམ་བདེན་གྱི་མ་ཐོབ་པ་སོ་སྐྱེར་འདོད་པ་
117



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དང༌། ཐོབ་པའི་མ་ཐོབ་པ་དང་། མ་ཐོབ་པའི་ཐོབ་པ་འཇོག་པ་སོགས་དོན་ལ་མི་འཐད་པར་མཁས་མཆོག་
དབྱིག་གཉེན་ཉིད་ཀྱིས་རིགས་པས་འགོག་པར་མཛད་པ་ལྟར་གནོད་བྱེད་མང་དུ་མཆིས་མོད་ཀྱང་ཧ་ཅང་ཡི་གེས་
འཇིགས་པས་མ་བཀོད་ལ། རྣམ་དཔྱོད་དང་ལྡན་པ་དག་གིས་ནི་གོང་དུ་བཀོད་པའི་གྲུབ་མཐའ་རང་གི་འདོད་
ཚུལ་རྣམས་ལེགས་པར་ཁོང་དུ་ཆུད་པར་བྱས་པའི་སྟེང་ནས་རིག་པས་དཔྱད་ཅིང་བརྟགས་ན་གནོད་བྱེད་ཇི་ཡོད་
ཕལ་མོ་ཆེ་ཤེས་པར་ཡང་སྣང་ཞིང་། དེ་དག་ལ་སྐབས་ཐོབ་ཀྱི་ཁས་ལེན་འཛིན་མཚམས་སོགས་ཀྱང་དཔྱད་
ཤེས་པར་བྱའོ། ། །
སྐལ་མཉམ་སེམས་ཅན་འདྲ་བའོ། ། ཞེས་པའི་སྐབས་སུ། སྐལ་མཉམ་ཞེས་པ་ནི་སེམས་ཅན་དང་
སེམས་ཅན་གྱི་རྒྱུད་ཀྱིས་བསྡུས་པའི་ཆོས་རྣམས་ནང་ཕན་ཚུན་རིགས་འདྲ་བར་བྱེད་པའི་སྤྱི་ཞིག་ལ་འདོད་ལ།
སེམས་ཅན་ཞེས་སྨོས་པས་རྒྱུད་ཀྱིས་མ་བསྡུས་པའི་ཕྱི་རོལ་གྱི་ཆོས་རྣམས་ལ་སྐལ་བ་མཉམ་མི་མཉམ་གྱི་ཐ་སྙད་མི་
བྱེད་དོ། ། དེ་ལ་ཡང་སྤྱིའི་སྐལ་བ་མཉམ་པ་སེམས་ཅན་ཐམས་ཅད་སེམས་ཅན་དུ་སྐལ་བ་མཉམ་པ་ལྟ་བུ་དང་།
བྲེ་བྲག་གི་སྐལ་མཉམ་མི་རྣམས་མིར་སྐལ་བ་མཉམ་པ་དང་། ལྷ་རྣམས་ལྷར་སྐལ་བ་མཉམ་པ་ལྟ་བུ་དང་། དེ་
བཞིན་དུ་རྒྱུད་ཀྱིས་བསྡུས་པའི་ཆོས་ལ་མཚོན་ན། ཕུང་པོ་ལྔ་པོ་ཐམས་ཅད་ཕུང་པོར་རིགས་འདྲ་བ་དང་།
ཁམས་རྣམས་ཁམས་སུ་རིགས་འདྲ་བ་ལྟ་བུ་སྤྱིའི་སྐལ་མཉམ་དང། མིའི་ཕུང་པོ་ལྔ་མིའི་ཕུང་པོར་རིགས་འདྲ་
བ་ལྟ་བུ་བྱེ་བྲག་གི་སྐལ་མཉམ་སྟེ་ཆོས་གཞན་ལ་ཡང་རིགས་འགྲེའོ། ། འོ་ན་སྤྱི་དང་བྱེ་བྲག་གང་རུང་དུ་སྐལ་བ་
མཉམ་པས་ཁྱབ་བམ་ཞེ་ན། མ་ཁྱབ་སྟེ། མི་དང་དུད་འགྲོ་ལྟ་བུ་སྤྱིར་སེམས་ཅན་ཙམ་དུ་སྐལ་བ་མཉམ་ཡང་།
སྐལ་བ་མཉམ་པ་མ་ཡིན་པའི་ཕྱིར་དང་། བྱེ་བྲག་ཏུ་སྐལ་བ་མཉམ་ན་ཡང་སྐལ་བ་མཉམ་པས་མ་ཁྱབ་ཏེ།
འཁོར་ལོས་བསྒྱུར་བའི་རྒྱལ་པོ་དང་། སློང་མོ་བ་ལྟ་བུ་བྱེ་བྲག་མིར་སྐལ་བ་མཉམ་ཡང་། སྤྱིར་སྐལ་བ་མཉམ་
པར་འཇོག་མི་རིགས་པ་ལྟ་བུའོ། ། འོ་ན་སྤྱིར་སྐལ་མཉམ་ཡིན་པ་རྣམ་པ་ཐམས་ཅད་དུ་མེད་དམ་ཞེ་ན། ཐམས་
ཅད་ནས་ཐམས་ཅད་དུ་མཚུངས་པར་རིས་མཐུན་པ་ནི་ལ་ལ་ཙམ་ལས་དཀོན་མོད་ཀྱང་། ཕལ་ཆེར་རིགས་
མཐུན་པ་ལ་སྐལ་མཉམ་དུ་བཞག་ཆོག་པ་འདྲ་སྟེ། འདོད་པའི་ལྷ་རྣམས་འདོད་ལྷར་སྐལ་བ་མཉམ་པ་དང་།
གཟུགས་ཀྱི་ལྷ་རྣམས་གཟུགས་སུ་སྐལ་བ་མཉམ་པ་ལྟ་བུ་དང་། གླིང་གཞན་གསུམ་གྱི་མི་རྣམས་ལོངས་སྤྱོད་ཀྱི་
ས་པར་སྐལ་བ་མཉམ་པ་དང་། འཛམ་བུ་གླིང་པ་ལ་མཚོན་ན་རྒྱལ་པོ་རྒྱལ་རིགས་རྣམས་རྒྱལ་རིགས་སུ་སྐལ་བ་
118



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ། །
མཉམ་པ་ནས། དགེ་སྦྱོང་དང་། བྲམ་ཟེ་དང་། ཁྱིམ་བདག་དང་། དམངས་ཕལ་པ་སོགས་སོ་སོ་ནས་
ནང་ཕན་ཚུན་དེ་དང་དེར་སྐལ་བ་མཉམ་པ་དང་། དུད་འགྲོ་སོགས་ཀྱང་རང་རང་རིགས་མཐུན་དེ་དང་དེར་
སྐལ་བ་མཉམ་པ་ལྟ་བུ་རྣམས་སྤྱིར་སྐལ་བ་མཉམ་པར་འཇོག་པ་ལ་འགལ་བ་མེད་ཅིང་། དེ་ལྟ་མིན་པ་འདབ་
ཆགས་སུ་རིགས་མཐུན་ཀྱང་མཁའ་ལྡིང་དང་། ཕ་ཝང་ལྟ་བུ་དང་། གཅན་གཟན་དུ་རིགས་མཐུན་ཀྱང་ཁྱི་
དང་སེངྒེ་ལྟ་བུ་སྐལ་མཉམ་དུ་བཞག་ན་འཇིག་རྟེན་གྱི་ཐ་སྙད་དུ་མི་མཛེས་པས་སྐབས་ཤེས་པར་བྱའོ། ། འདིར་
འཆི་འཕོ་ཞིང་སྐྱེ་བ་དང་སྐལ་མཉམ་འདོར་མི་འདོར་ལ་མུ་བཞི་བཤད་པ་ནི། སྐལ་མཉམ་སྔོན་མ་འདོར་མི་
འདོར་ལ་རྩི་བ་ལས། སྐལ་མཉམ་སྤྱི་ཙམ་འདོར་མི་འདོར་རྩི་བ་ནི་མ་ཡིན་ལ། དང་པོའི་དབང་དུ་བྱས་ན།
འདོད་པ་ནས་འཆི་འཕོས་ཏེ་འདོད་པར་སྐྱེ་བའི་གང་ཟག་དེ་ཤི་འཕོས་ཤིང་སྐྱེ་ལ་ས་དེའི་སྐལ་མཉམ་མི་འདོར་པ་
དང་། འདོད་པ་ནས་ཤི་འཕོས་ནས་གཟུགས་སུ་སྐྱེས་པ་ལྟ་བུ་ནི་ཤི་འཕོས་ཤིང་སྐྱེ་ལ་སྔོན་མའི་སྐལ་མཉམ་ཡང་
དོར་བ་དང་། སོ་སྐྱེས་འཕགས་ལམ་ཐོབ་པ་ན་འཆི་མ་འཕོས་ཀྱང་སོ་སྐྱེའི་སྐལ་མཉམ་འདོར་བ་དང་། སྐྱེ་
འཕགས་གང་ཡིན་ཀྱང་འཆི་མ་འཕོས་ཤིང་གོང་མའི་ཡོན་ཏན་གསར་དུ་མ་ཐོབ་པ་ནི་གཉིས་ཀ་མ་ཡིན་པའོ། ། །
འདུ་ཤེས་མེད་པ་སོགས་བཤད་པ། །
འདུ་ཤེས་མེད་པ་པ་འདུ་ཤེས། ། ཞེས་སོགས་ཀྱི་སྐབས་སུ། འདུ་ཤེས་མེད་པ་པ་ཞེས་པ་ནི་འདུ་ཤེས་མེད་
པར་སྐྱེས་པའི་གང་ཟག་གི་རྒྱུད་ལ་ཡུན་རིང་པོར་སེམས་དང་སེམས་བྱུང་སྐྱེ་བ་འགོག་བར་བྱེད་པའི་རྫས་ཞིག་ལ་
འདོད་ཅིང་། དེ་ཡང་རེ་ཞིག་སྐྱེ་བ་འགོག་པ་ལས་གཏན་དུ་སྐྱེ་བར་འགོག་པར་ནི་མི་འདོད་ལ། འདུ་ཤེས་
མེད་པ་པ་དེའི་ངོ་བོ་ནི་འདུ་ཤེས་མེད་པའི་སྙོམས་འཇུག་གི་རྣམ་སྨིན་གྱི་འབྲས་བུ་ཡིན་ལ། དེ་དང་ལྡན་པའི་
སེམས་ཅན་དེ་ཡང་འབྲས་བུ་ཆེ་བའི་ཕྱོགས་གཅིག་ན་ཡོད་པས་བསམ་གཏན་བཞི་པའི་ལྷ་ཡིན་ཏེ། ལྷ་ཚེ་རིང་
པོ་ཞེས་པ་མི་ཁོམས་པ་བརྒྱད་ཀྱི་ནང་ཚན་དེ་ཡིན་ནོ། ། འོ་ན། གང་ཟག་དེའི་རྒྱུད་ལ་སེམས་དང་སེམས་བྱུང་
རྣམ་པ་ཐམས་ཅད་དུ་མི་འབྱུང་བ་ཡིན་ནམ་ཞེ་ན། དང་པོར་སྐྱེ་བ་དང་མཐར་འཆི་བ་གཉིས་ཀྱི་གནས་སྐབས་
སུ་འབྱུང་ངོ༌། ། གང་ཟག་དེ་ནི་ཚེ་རབས་སྔོན་མ་རྣམས་སུ་འདོད་པར་སྐྱེ་བའི་ལན་གྲངས་གཞན་ལ་མྱོང་འགྱུར་གྱི་
ལས་བསགས་པ་དང་། ཚེ་དེ་ལ་ནི་སེམས་མེད་པས་ལས་གསར་དུ་བསགས་པ་མེད་པའི་ཕྱིར། སྔོན་གྱི་ལས་
119



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དང་སྙོམས་འཇུག་གི་འཕེན་པ་ཟད་ནས་ཤི་འཕོས་པ་ན་ངེས་པར་འདོད་པ་ཁོ་ནར་སྐྱེ་བ་ལས་གཞན་དུ་མི་སྐྱེའོ། །
དེ་བཞིན་འདུ་ཤེས་མེད་སྙོམས་འཇུག། ཞེས་སོགས་ཀྱི་སྐབས་སུ། འདུ་ཤེས་མེད་པའི་སྙོམས་འཇུག་
ཀྱང་འདུ་ཤེས་མེད་པ་བཞིན་དུ་སྙོམས་འཇུག་དེ་ལས་མ་ལངས་ཀྱི་བར་དུ་གང་ཟག་དེའི་རྒྱུད་ལ་མཚུངས་ལྡན་
རྣམས་སྐྱེ་བ་འགོག་པར་བྱེད་པའི་རྫས་སོ། ། སྙོམས་འཇུག་འདི་ཡང་ས་ནི་བསམ་གཏན་བཞི་པའི་སས་བསྡུས་
དང༌། དང་པོའི་ཀུན་སློང་གི་བསམ་པ་ནི་སྡུག་བསྔལ་ལས་ངེས་པར་འབྱུང་ཞིང་ཐར་པ་འདོད་པ་སྟེ་ཀུན་སློང་
གིས་དགེ་བ་ཡིན་ལ། འོན་ཀྱང་འདུ་ཤེས་མེད་པ་ལ་ཐར་པར་འདུ་ཤེས་པས་ཀུན་སློང་ལོག་པའམ། འདུ་
ཤེས་ལོག་པ་ནི་ཡིན་ནོ། ། དེ་ཡང་བྱེ་བྲག་སྨྲ་བས་ནི་སྐྱེས་ནས་མྱོང་འགྱུར་གྱི་དགེ་བ་ཁོ་ནར་འདོད་དེ། སྙོམས་
འཇུག་འདི་ཐོབ་ནས་ཉམས་པ་སྲིད་ཀྱང་དེ་ལ་གུས་པས་ཚེ་དེ་རང་ལ་སོར་ཆུད་ནས་བསྐྱེད་པར་བྱེད་ལ། ཤི་
འཕོས་ནས་ནི་ངེས་པར་འདུ་ཤེས་མེད་པ་ལས་གཞན་དུ་མི་སྐྱེ་བས་ན་ལན་གྲངས་གཞན་ལ་མྱོང་འགྱུར་དང་།
མྱོང་བར་མ་ངེས་པ་ནི་མེད་ལ། ཚེ་མ་འཕོས་པར་འདུ་ཤེས་མེད་པར་སྐྱེ་བར་ཡང་མི་ནུས་པས་ན་མཐོང་ཆོས་
མྱོང་འགྱུར་ཡང་མེད་དོ་ཞེས་འདོད་ལ། གཞན་དག་ནི་ཉམས་སམ་མ་ཉམས་ཀྱང་རུང་སྟེ། གལ་ཏེ་དགེ་བའི་
བཤེས་གཉེན་དང་འཕྲད་པ་ལས་སྐྱོན་དུ་ཤེས་ན་ནི་སླར་བསྐྱེད་ཅིང་མངོན་དུ་མི་བྱེད་པས་མྱོང་བར་མ་ངེས་པ་
ཡང་ཡོད་པར་འདོད་དོ། ། སྙོམས་འཇུག་དེ་ཡང་སྐད་ཅིག་དང་པོ་ལ་ནི་ད་ལྟར་བ་ཁོ་ན་ཐོབ་ལ། དེ་ཕན་ཆད་
དུ་འདས་པ་དང་ཡང་ལྡན་དེ་སོ་ཐར་གྱི་སྡོམ་པ་བཞིན་ནོ། ། སེམས་མེད་པའི་ཕྱིར་མ་འོངས་པ་ནི་མི་ཐོབ་ལ།
གང་ཟག་ཀྱང་སོ་སོ་སྐྱེ་བོ་ཁོ་ནས་ཐོབ་ཀྱི་འཕགས་པས་ནི་མ་ཡིན་ཞིང་། རྣམ་སྨིན་ནི་འདུ་ཤེས་མེད་པའི་སེམས་
ཅན་གྱི་ཕུང་པོ་ལྔ་འགྲུབ་བོ། ། འདུ་ཤེས་མེད་པའི་སེམས་ཅན་གྱི་སྲོག་དང་རིས་མཐུན་ལ་སོགས་པ་འཕེན་བྱེད་ནི་
བཞི་པའི་ཉེར་བསྡོགས་ཡིན་པར་གསུངས་པས་ན། སྙོམས་འཇུག་འདི་བཞི་པའི་ཉེར་བསྡོགས་ལ་བརྟེན་པ་ནི་
ཡོད་པར་ངེས་ཀྱང་། དངོས་གཞི་ལ་བརྟེན་པ་མེད་འདྲ་སྙམ་སྟེ་དཔྱད་དོ། ། །
འགོག་པ་ཞེས་པའང་དེ་བཞིན་ཏེ། ། ཞེས་སོགས་ཀྱི་སྐབས་སུ། འགོག་པའི་སྙོམས་འཇུག་ཀྱང་འདུ་
ཤེས་མེད་པའི་སྙོམས་འཇུག་བཞིན་དུ་སེམས་དང་སེམས་བྱུང་འགོག་པར་བྱེད་པ་ཉིད་ཡིན་ལ།. འོན་ཀྱང་དེ་
གཉིས་ཀུན་སློང་སོགས་ཀྱི་ཁྱད་པར་ནི་ཤིན་ཏུ་ཆེ་སྟེ། འགོག་པའི་སྙོམས་འཇུག་དེ་ངོ་བོ་ཀུན་སློང་གིས་དགེ་བ
ཡིན་ཀྱང་དེ་ནི་འདུ་ཤེས་དང་ཚོར་བ་ཞི་བར་གནས་པའི་དོན་དུ་སྙོམས་པར་འཇུག་པ་ལས་སྡུག་བསྔལ་ལས་ངེས་
120



NON
དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ། །
པར་འབྱུང་བའི་བསམ་པས་མ་ཡིན་ལ། ས་ནི་སྲིད་ཚེའི་སས་བསྡུས་པ་སྟེ། འདུ་ཤེས་མེད་འདུ་ཤེས་མེད་
མིན་གྱི་སྐྱེ་མཆེད་ལ་བརྟེན་པ་དང་། རྣམ་སྨིན་སྲིད་རྩེའི་མིང་གཞིའི་ཕུང་པོ་དང་། གང་ཟག་ཀྱང་འཕགས་
པ་ཁོ་ནས་ཐོབ་པ་དང་། མྱོང་འགྱུར་ནི་སྐྱེས་ནས་མྱོང་འགྱུར་དང་། ལན་གྲངས་གཞན་ལ་མྱོང་འགྱུར་དང་།
མྱོང་བར་མ་ངེས་པ་གསུམ་ཡོད་པའི་དང་པོ་ནི། འགོག་པའི་སྙོམས་འཇུག་ཐོབ་པའི་འདོད་པའི་འཕགས་པ་དེ་
མ་ཉམས་པར་སྲིད་རྩེར་སྐྱེ་བར་ངེས་པའི་སྙོམས་འཇུག་དེ་དང་། གཉིས་པ་ནི། འདོད་པར་ཐོབ་ནས་ཉམས་
པའི་འཕགས་པ་དེ་གཟུགས་ཁམས་སུ་སྐྱེས་ནས་སླར་དེ་མངོན་དུ་བྱས་ཏེ་སྲིད་རྩེར་སྐྱེ་བར་འགྱུར་བའི་དང་པོའི་
སྙོམས་འཇུག་དེ་དང་། གསུམ་པ་ནི། འདོད་པའི་རྟེན་ལ་འགོག་སྙོམས་ཐོབ་ནས་ཉམས་པའམ་མ་ཉམས་པ་
གང་ཡང་རུང་སྟེ། འདོད་གཟུགས་གང་རུང་དུ་དགྲ་བཅོམ་པ་ཐོབ་པར་ངེས་པའི་རྒྱུད་ཀྱི་དེ་འཇོག་པའི་ཕྱིར།
བྱས་པ་ལ་ཁོ་ན་རེ། འོ་ན། གོང་དུ་བཤད་པའི་ལན་གྲངས་གཞན་ལ་མྱོང་གྱུར་གྱི་འགོག་སྙོམས་དེ་དང་པོར་
འདོད་པའི་རྟེན་ལ་ཐོབ་པ་དེ་འཇོག་གམ། ཕྱི་མ་གཟུགས་ཀྱི་རྟེན་ལ་ཐོབ་པ་དེ་ཉིད་འཇོག། དང་པོ་འདོད་
པའི་རྟེན་ལ་ཐོབ་པ་དེ་ཉིད་འཇོག་གོ་ཟེར་ན། མི་འཐད་དེ། འདོད་པའི་རྟེན་ལ་ཐོབ་པ་དེ་ཉམས་ཟིན་པས་
རྣམ་སྨིན་འབྱིན་མི་ནུས་པའི་ཕྱིར། དེར་ཐལ། དེས་རྣམ་སྨིན་གྱི་ཕུང་པོ་འཕེན་པར་མ་ནུས་པས་སླར་ཡང་
གཟུགས་ཀྱི་རྟེན་ལ་མངོན་དུ་བྱེད་དགོས་བྱུང་བའི་ཕྱིར། ཁྱབ་ཏེ། དང་པོ་དེས་རྣམ་སྨིན་གྱི་ཕུང་པོ་འཕེན་
པར་ནུས་ན་སླར་གཟུགས་ཀྱི་རྟེན་ལ་མངོན་དུ་བྱེད་པ་ལ་དགོས་པ་ལྷག་པོ་མེད་པའི་ཕྱིར། གཉིས་པ་ལྟར་ན་མི་
འཐད་དེ། གཟུགས་ཀྱི་རྟེན་ལ་མངོན་དུ་བྱེད་པ་དེ་སྐྱེས་ནས་མྱོང་འགྱུར་ཡིན་པ་ལས་ལན་གྲངས་གཞན་ལ་
མྱོང་འགྱུར་མ་ཡིན་པའི་ཕྱིར་ཟེར་ན། རིགས་པས་ཞིབ་ཏུ་མ་བརྟགས་ན། སྐྱོན་དེ་ལྟར་འཇུག་པ་ལྟར་སྣང་
ཡང་། ཞིབ་ཏུ་དཔྱད་ན་སྐྱོན་མེད་དེ། དེ་འདྲའི་ལན་གྲངས་གཞན་ལ་མྱོང་འགྱུར་ལ་ནི་དང་པོར་འདོད་
པའི་རྟེན་ལ་ཐོབ་པའི་སྙོམས་འཇུག་དེ་ཉིད་འཇོག་རྒྱུ་ཡིན་ལ། ཉམས་པའི་དོན་ཡང་ཉོན་མོངས་ཀྱིས་སྙོམས་
འཇུག་དེ་ཉིད་གནས་སྐབས་སུ་ཉམས་པར་བྱས་པ་ལས་དེའི་རྣམ་སྨིན་ཉམས་པར་བྱས་པ་མ་ཡིན་པའི་ཕྱིར་དང་།
སླར་གཟུགས་ཀྱི་རྟེན་ལ་སྙོམས་འཇུག་མངོན་དུ་བྱེད་པ་ཡང་སྔར་འདོད་པའི་རྟེན་ལ་ཐོབ་མྱོང་བ་དེའི་ཤུགས་སམ་
སྟོབས་ལ་བརྟེན་ནས་མངོན་དུ་བྱེད་པ་ལས། དང་པོར་འདོད་པའི་མིའི་རྟེན་ལ་མ་ཐོབ་པར་གཟུགས་ཀྱི་རྟེན་
ལ་ཐོབ་མི་ནུས་པའི་ཕྱིར་ཏེ། འགོག་པ་དང་པོར་མིའི་ནང་དུའོ། ཞེས་གསུངས་པའི་ཕྱིར། དེས་ན་རྣམ་
121



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
སྨིན་གྱི་ཕུང་པོ་འཕེན་པའི་ཚེ་ན་ཡང་དང་པོའི་འཕེན་བྱེད་ནི་འདོད་པའི་རྟེན་ལ་ཐོབ་པའི་སྙོམས་འཇུག་དེ་ཉིད་
ཡིན་ལ། སླར་གཟུགས་ཀྱི་རྟེན་ལ་མངོན་དུ་བྱེད་པའི་ཚེ་ན་ཡང་སྔར་འདོད་པའི་རྟེན་ལ་ཐོབ་པ་དེ་ཉིད་ཉམས་
པ་སོར་ཆུད་པའི་ཚུལ་གྱིས་མངོན་དུ་བྱེད་པ་ལས། དེ་ལས་ལྷག་པ་ཞིག་ཐོབ་པ་མ་ཡིན་པའི་ཕྱིར་རོ། ། འོན་ཀྱང་
ཚིག་ཙམ་ལ་འཁྲིས་ནས། གཟུགས་ཀྱི་རྟེན་ལ་སླར་འགོག་པའི་སྙོམས་འཇུག་མངོན་དུ་བྱས་པའི་གང་ཟག་དེ།
སྔར་འདོད་པའི་རྟེན་ལ་ཐོབ་པའི་སྙོམས་འཇུག་ལས་མ་ཉམས་པ་ཡིན་པར་ཐལ། དེ་ལས་ཉམས་པ་སོར་ཆུད་
པ་ཡིན་པའི་ཕྱིར། ཟེར་ན་མ་ཁྱབ་སྟེ། འོ་ན། སྔར་དགྲ་བཅོམ་པའི་འབྲས་བུ་ཐོབ་པ་ལས་ཉམས་ནས་
སླར་སོར་ཆུད་པ་དེ་ཆོས་ཅན། སྔར་ཐོབ་པའི་དགྲ་བཅོམ་པའི་འབྲས་བུ་ལས་མ་ཉམས་པ་ཡིན་པར་ཐལ།
དེ་ལས་ཉམས་པ་སླར་སོར་ཆུད་པའི་ཕྱིར་མཚུངས་སོ། ། འཕགས་པ་ཡང་སྲིད་རྩེའི་དགེ་སེམས་ཐོབ་པའི་ཕྱིར་མི་
འོང་དང་། གཉིས་ཀའི་ཆ་ལས་རྣམ་གྲོལ་གྱི་དགྲ་བཅོམ་དང་། རང་རྒྱལ་དགྲ་བཅོམ་པ་རྣམས་མ་གཏོགས་
འཕགས་པ་ཆགས་བཅས་དང་། སྲིད་རྩེའི་དགེ་སེམས་མ་ཐོབ་པའི་ཕྱིར་མི་འོང་དང་། ཤེས་རབ་རྐྱང་པས་
རྣམ་གྲོལ་གྱི་དགྲ་བཅོམ་པ་རྣམས་ཀྱིས་འགོག་པ་མངོན་དུ་བྱེད་མི་ནུས་ཏེ། དང་པོ་གཉིས་པོ་དེས་སྲིད་ཚེའི་
དགེ་སེམས་མ་ཐོབ་པའི་ཕྱིར་དང་ཕྱི་མ་དེ་སྙོམས་འཇུག་གི་སྒྲིབ་པ་ལས་མ་གྲོལ་བའི་ཕྱིར་རོ། ། སྲིད་རྩེའི་དགེ་
སེམས་ཐོབ་པའི་འཕགས་པ་དེ་དག་གིས་ཀྱང་སེམས་ཀྱི་སྟོབས་བསྐྱེད་པའི་སྦྱོར་བ་ཁོ་ནས་འཐོབ་ཀྱི་འདོད་ཆགས་
དང་བྲལ་བ་ཙམ་གྱིས་འཐོབ་མི་ནུས་ལ། དེའི་ཕྱིར་འདི་ཡང་སོ་ཐར་གྱི་སྡོམ་པ་བཞིན་དུ་དང་པོར་ཐོབ་པའི་ཚེ་
ད་ལྟ་བ་ཁོ་ན་དང་། གཉིས་པ་ཕན་ཆད་འདས་པ་དང་ཡང་ལྡན་ལ་མ་འོངས་པ་ནི་མི་ཐོབ་བོ། འོན་ཀྱང་དེ་
དག་ནི་ཉན་རང་གི་དབང་དུ་བྱས་པ་ཡིན་གྱི། སངས་རྒྱས་བཅོམ་ལྡན་འདས་ལ་ནི་དམིགས་ཀྱིས་གསལ་བ་སྟེ།
ཇི་ལྟར་ཞེ་ན། བཅོམ་ལྡན་འདས་ཀྱིས་ནི་ཟད་པ་མཁྱེན་པ་ཐོབ་པའི་ཚེ་དེ་དང་དུས་མཉམ་དུ་བྱང་ཆུབ་ཀྱི་
སྟོབས་ཀྱིས་བརྙེས་པ་ཡིན་གྱི་སྦྱོར་བའི་སྟོབས་ཀྱིས་ཐོབ་པ་ནི་མ་ཡིན་ཏེ། ཡོན་ཏན་ཐམས་ཅད་འབད་རྩོལ་ལ་
མ་ལྟོས་པར་ཐོབ་པའི་ཕྱིར་ཏེ། ཐམས་ཅད་མཁྱེན་པ་གྲུབ་པར་བསྟོད་པ་ལས། དགེ་བ་མཐར་ཕྱིན་ཁྱོད་ལ་
ནི། ། སྦྱོར་བ་ལས་བྱུང་ཅུང་ཟད་མེད། ། ཁྱེད་ནི་གང་དུ་བཞེད་ངེས་པ། ། བཞེད་པ་ཙམ་ལ་རག་ལས་ལགས། །
ཞེས་གསུངས་པའི་ཕྱིར། དེ་ལྟ་ནའང་སངས་རྒྱས་བཅོམ་ལྡན་འདས་ཀྱིས་ཀྱང་ཟད་པ་དང་མི་སྐྱེ་བ་ཤེས་པ་
མངོན་དུ་མཛད་པའི་ཚེ་འགོག་པའི་སྙོམས་འཇུག་ཐོབ་པའམ་བརྙེས་པ་ཡིན་ཀྱང་མངོན་དུ་མཛད་པ་ནི་མ་ཡིན་ལ།
122



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
དེར་མ་ཟད་ལུགས་འདི་ལ་ནི་དེའི་གོང་དུ་ཡང་འགོག་སྙོམས་མངོན་དུ་མཛད་པར་མི་འདོད་དེ། དང་པོར་མ་
ཡིན་སྐད་ཅིག་མ། ། སུམ་ཅུ་རྩ་བཞིས་ཐོབ་ཕྱིར་རོ། ། ཞེས་བྱང་ཆུབ་སེམས་དཔའ་ནི་སྟན་ཅིག་ཁོ་ནར་མཐོང་ལམ་
བར་ཆད་མེད་པ་དང་། རྣམ་གྲོལ་གྱི་ཡེ་ཤེས་སྐད་ཅིག་མ་བཅུ་དྲུག་དང་། སྲིད་རྩེའི་སྒོམ་སྤང་སྤོང་བྱེད་ཀྱི་
སྒོམ་ལམ་བར་ཆད་མེད་ལམ་དགུ་དང་། དེས་དྲངས་པའི་རྣམ་གྲོལ་ལམ་དགུ་སྟེ་སྐད་ཅིག་མ་སུམ་ཅུ་རྩ་བཞི་
མཉམ་བཞག་གི་རྒྱུན་གཅིག་ལ་བསྐྱེད་ནས་བྱང་ཆུབ་པའི་ཕྱིར་ཞེས་འདོད་ལ། ནུབ་ཕྱོགས་པ་སོགས་འགའ་
ཞིག་ནི་མཐོང་སྒོམ་གཉིས་ཀྱི་བར་དུ་འགོག་པ་མངོན་དུ་བྱེད་པ་ཡང་ཡོད་པར་འདོད་དོ། ། དེས་ན་ལུགས་འདིར་
སངས་རྒྱས་ཀྱིས་ཟད་པ་མཁྱེན་པ་མ་བརྙེས་གོང་དུ་འགོག་པ་མངོན་དུ་མ་མཛད་ཅིང་། ཟད་པ་མཁྱེན་པ་
བརྙེས་པའི་ཚེ་ཡང་དེ་དང་དུས་མཉམ་དུ་འགོག་སྙོམས་ཐོབ་པ་ལས་མངོན་དུ་མ་མཛད་པའི་ཕྱིར། དེའི་ཚེ་
འགོག་སྙོམས་ཀྱང་མ་འོངས་པ་ཐོབ་པ་ལས་འོས་མེད་དེ་འདས་པ་དང་ད་ལྟར་བ་ཐོབ་མི་ཤེས་པའི་ཕྱིར། དེས་
ན་གོང་དུ་འགོག་སྙོམས་ལ་མ་འོངས་པ་དང་། ཐོབ་པ་སྔར་སྐྱེས་མེད་པར་བཤད་པ་སོགས་ཉན་རང་གི་དབང་
དུ་བྱས་པ་ཡིན་པས་སངས་རྒྱས་ལ་དམིགས་ཀྱིས་གསལ་བའི་ཁྱད་པར་ཤེས་དགོས་སོ། ། སྐབས་འདིར་འགྲེལ་པ་
མངོན་པའི་རྒྱན་དུ། བྱང་ཆུབ་སེམས་དཔའ་ས་དྲུག་པ་ཡན་ཆད་ཀྱིས་འགོག་པ་ལ་སྙོམས་པར་འཇུག་ནུས་ཞེས་
པ་ཞིག་གསུངས་འདུག་པ། ལུགས་འདིར་ཡང་བྱང་སེམས་འཕགས་པས་འགོག་པ་ལ་སྙོམས་པར་འཇུག་ནུས་
པ་ཙམ་ཁས་བླངས་ཀྱང་འགལ་བ་མེད་འདྲ་སྟེ། སྙོམས་པར་འཇུག་ནུས་ན་སྙོམས་པར་འཇུག་པས་མ་ཁྱབ་པའི་
ཕྱིར། འོན་ཀྱང་ལུགས་འདིར་ས་བཅུའི་རྣམ་བཞག་བྱས་པ་མི་སྣང་བས་གོང་དུ་གསུངས་པ་དེ་གྲུབ་མཐའ་
གཞན་གྱི་དབང་དུ་མཛད་ པར་གསལ་ ལོ། ། སྙོམས་འཇུག་ གཉིས་ པོ་ འདི་ མངོན་དུ་བྱེད་ པའི་རྟེན་དང་།
ཉམས་པ་སོར་ཆུད་པའི་རྟེན་སོགས་ལ་ཁྱད་པར་ཡོད་དེ། འགོག་པའི་སྙོམས་འཇུག་ནི་གོང་དུ་བཤད་པ་ལྟར་
དང་པོར་འདོད་པའི་མིའི་རྟེན་ཁོ་ན་ལ་ཐོབ་ཅིང་། ཉམས་ན་སླར་གཟུགས་ཀྱི་རྟེན་ལ་སོར་ཆུད་པར་བྱེད་པ་
ཡོད་ལ། འདུ་ཤེས་མེད་པའི་སྙོམས་འཇུག་ནི་དང་པོར་འདོད་པ་དང་གཟུགས་གཉིས་ཆར་གྱི་རྟེན་ལ་ཐོབ་པ་
ཡོད་ཅིང་། གལ་ཏེ་ཉམས་ཀྱང་ཉམས་པའི་རྟེན་དེ་རང་ལས་སོར་ཆུད་པར་བྱེད་པ་ལས་འདོད་པར་ཉམས་པ་
གཟུགས་སུ་སོར་ཆུད་པ་དང་། བསམ་གཏན་དང་པོར་ཉམས་པ་གཉིས་པར་སོར་ཆུད་པ་སོགས་མེད་དེ། དེ་
ལྟར་ཡོད་ན་སྐྱེས་ནས་མྱོང་འགྱུར་དུ་མ་ངེས་པར་ཐལ་བའི་ཕྱིར་རོ། ། སྙོམས་འཇུག་གཉིས་ཀ་འདོད་གཟུགས་ཀྱི་
བསe
123



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
རྟེན་ལ་མ་གཏོགས་གཟུགས་མེད་ཀྱི་རྟེན་ལ་མངོན་དུ་བྱེད་པ་ནི་མེད་དེ། གཟུགས་མེད་ན་དེ་གཉིས་ཀྱི་དགག་
གཞི་མེད་པའི་ཕྱིར་ཏེ། དེ་ན་མིང་གཞིའི་ཕུང་པོ་མ་གཏོགས་མེད་ལ། དེ་འགོག་ན་གང་ཟག་རྒྱུན་ཆད་པར་
འགྱུར་བའི་ཕྱིར། འོན། འགོག་སྙོམས་ཐོབ་པའི་འཕགས་པ་སྲིད་རྩེར་སྐྱེས་པ་ན་འགོག་སྙོམས་བཏང་བ་
ཡིན་ནམ་ཞེ་ན། བཏང་བ་ནི་མ་ཡིན་ཏེ། མངོན་དུ་མ་བྱས་ཀྱང་ལྡན་པར་འདོད་དགོས་པའི་ཕྱིར་ཏེ།
བསམ་གཏན་གཏོགས་པའི་དགེ་བ་ནི། ། ས་འཕོས་ཉམས་པ་དག་གིས་གཏོང་། ། དེ་ བཞིན་གཟུགས་མེད་
གཏོགས། ཞེས་བསམ་གཏན་དང་གཟུགས་མེད་ཀྱིས་བསྡུས་པའི་དགེ་བ་ཟག་བཅས་རྣམས་ས་འཕོས་པའམ་
ཉམས་པ་གང་རུང་གིས་གཏོང་དགོས་པ་ལ། དེ་ནི་ཉམས་པ་ཡང་མ་ཡིན་ལ། ས་འཕོས་པ་ཡང་མ་ཡིན་ཏེ།
སྲིད་རྩེའི་ས་པར་མཚུངས་པའི་ཕྱིར། དེས་ན་གཟུགས་མེད་ཀྱི་འཕགས་པ་ཟག་མེད་ཀྱི་སྡོམ་པ་དང་ལྡན་པར་
འདོད་པ་དང་མཚུངས་པ་ཡིན་ལ། དེ་ཡང་འདས་པ་ཁོ་ན་དང་ལྡན་པ་ཡིན་ནོ། ། སྐབས་འདིར་བསྟན་བཅོས་
ཡེ་ཤེས་ལ་འཇུག་པ་ལས། རྣམ་པར་འདྲིད་པ་ཅན་ལྔ་ཞེས་པ་ཞིག་གསུངས་པ་ནི་ཉེར་ལེན་གྱི་ཕུང་པོ་ལྔའི་མིང་
གི་རྣམ་གྲངས་ཏེ། སངས་རྒྱས་འོད་སྲུང་གི་དུས་ཕུང་པོ་ལྔ་ལ་མིང་རྣམ་པར་འདྲིད་པ་ཅན་ལྔ་ཞེས་བརྗོད་པར་
གྲགས་ཤིང་། དེས་ན་གཟུགས་ཀྱི་སྲིད་པ་ཡིན་ལ་རྣམ་པར་འདྲིད་པ་ཅན་ལྔ་པ་ཡིན་མིན་གྱི་མུ་བཞི་སོགས་
བཤད་ཀྱང་འདིར་མང་བས་མ་བཀོད་ལ། རྟོགས་པར་འདོད་ན་འགྲེལ་པ་མངོན་པའི་རྒྱན་སོགས་སུ་བལྟས་ན་
ཤེས་མི་སླ་བ་ཡང་མི་སྣང་ངོ་། ། །
སྲོག་དང་མཚན་ཉིད་སྐྱེས་སོགས་བཞི་བཤད་པ།
སྲོག་ནི་ཚེ་ཡིན་དྲོད་དང་ནི། ། ཞེས་སོགས་ཀྱི་སྐབས་སུ། སྲོག་གི་དབང་པོ་ཞེས་བརྗོད་པ་ནི། ཁམས་
གསུམ་པོའི་གང་ཟག་རྣམས་ཀྱི་ཚེ་ལ་འདོད་པ་ཡིན་ལ། དེ་ཡང་ལུས་ཀྱི་དྲོད་དང་རྣམ་ཤེས་ཀྱི་རྟེན་བྱེད་པའི་
ལས་ཅན་ཏེ། ཁམས་འོག་མ་གཉིས་སུ་ལུས་དང་རྣམ་ཤེས་གཉིས་ཀའི་རྟེན་བྱེད་ལ། གཟུགས་མེད་དུ་ནི་རྣམ་
ཤེས་ཁོ་ནའི་རྟེན་བྱེད་པ་སྟེ། མི་ལྡན་པའི་འདུ་བྱེད་རྫས་སུ་གྲུབ་པ་ཞིག་ཏུ་འདོད་དོ། ། སྲོག་དབང་འགག་
པའམ་འཆི་བའི་ཚུལ་ལ་གདགས་པ་ལས། ཚེ་ཟད་ལ་བསོད་ནམས་མ་ཟད་པར་འཆི་བ་དང་། བསོད་ནམས་
ཟད་ལ་ཚེ་མ་ཟད་པར་འཆི་བ་དང་། གཉིས་ཀ་ཟད་ནས་འཆི་བ་དང་། གཉིས་ཀ་མ་ཟད་པར་བར་མ་དོར་
124



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ། །
འཆི་བ་དང་མུ་བཞི་གསུངས་པ་ལས། ཚེ་རྐྱང་པ་དང་། ཚེ་དང་བསོད་ནམས་གཉིས་ཀ་ཟད་ནས་འཆི་བ་ནི་
འཕགས་པ་ཚེ་ལ་དབང་བ་རྣམས་མ་གཏོགས་པས་ཚེ་བསྲིང་བའི་ཐབས་མེད་ཅིང་། བསོད་ནམས་རྐྱང་པ་ཟད་
པས་འཆི་བ་ནི་དགེ་སྦྱོར་དང་སྦྱིན་པ་ལ་སོགས་པས་ཚེ་བསྲིང་དུ་ཡོད་ལ། གཉིས་ཀ་མ་ཟད་པར་བར་མ་དོར་
དུག་དང་གཡང་དང་གནོད་པ་སོགས་ཀྱིས་འཆི་བ་ནི་སྨན་དང་། སྤྱོད་ལམ་དང་། སྔགས་དང་ཆོ་ག་སོགས་
ཀྱིས་བསྲིང་དུ་ཡོད་པར་གསུངས་སོ། ། ཡང་མདོ་ལས། བདག་ཉིད་ཀྱིས་འཆི་བ་ཡིན་ལ་གཞན་གྱིས་གསོད་
པས་འཆི་བ་མ་ཡིན་པ་སོགས་མུ་བཞི་གསུངས་པའི་མཚན་གཞི་ནི་འཇོག་པར་སླ་ཞིང་། འོན་ཀྱང་འགྲེལ་པ་
རྣམས་སུ་མདོའི་ཁུང་(ཁུངས་)དྲངས་པའི་མཚན་གཞི་རྣམས་ནི། གང་ཟག་དེ་དག་ལ་མཚན་གཞི་དེ་དང་དེ་
ཡོད་པའི་དོན་ཡིན་པ་ལས་ཁྱབ་མཐའ་ཁས་ལེན་རིགས་པ་ནི་མ་ཡིན་ཏེ། དེ་དག་ཉིད་ལ་དཔྱད་པས་ཤེས་སོ། །
མཚན་ཉིད་དག་ནི་སྐྱེ་བ་དང་། ། ཞེས་སོགས་ཀྱི་སྐབས་སུ། བྱེ་བྲག་སྨྲ་བས། འདུས་བྱས་ཀྱི་མཚན་
ཉིད་ནི་བཞིར་འདོད་དེ། མ་འོངས་པ་ནས་ད་ལྟར་བའི་ངོ་བོར་བསྐྱེད་པར་བྱེད་པའི་སྐྱེ་བ་དང་། རྙིངས་
པར་བྱེད་པའི་རྒ་བ་དང་། གནས་པར་བྱེད་པའི་གནས་པ་དང་། འཇིག་པར་བྱེད་པའི་མི་རྟག་པ་བཞིའོ། །
དེ་ཡང་བུམ་པ་ལྟ་བུ་གཅིག་ལ་མཚོན་ན། བུམ་པ་སྐྱེ་བར་བྱེད་པའི་སྐྱེ་བ་དང་། གནས་པར་བྱེད་པ་དང་།
རྒ་བར་བྱེད་པ་དང་། འཇིག་པར་བྱེད་པའི་རྩ་བའི་མཚན་ཉིད་བཞི་དང་། ཡང་རྩ་བའི་སྐྱེ་བ་དེ་བསྐྱེད་པར་
བྱེད་པའི་སྐྱེ་བའི་སྐྱེ་བ་དང་། རྩ་བའི་གནས་པ་བསྐྱེད་པའི་གནས་པའི་གནས་པ་དང་། རྩ་བའི་རྒ་བ་བསྐྱེད་
པའི་རྒ་བའི་རྒ་བ་དང་། རྩ་བའི་འཇིག་པ་བསྐྱེད་པའི་འཇིག་པའི་འཇིག་པ་སྟེ་རྗེས་སུ་མཐུན་པའི་མཚན་ཉིད་
བཞི་སྟེ་བརྒྱད་དང་། གཞི་བུམ་པ་རང་དང་བཅས་པའི་ཆོས་དགུ་དུས་གཅིག་ཏུ་འབྱུང་ལ། བུམ་པའི་ཚོགས་
པ་ན་ཡོད་པའི་སྒྲ་མེད་ཕྲ་རབ་རྡུལ་རྫས་བརྒྱད་སོགས་ཀྱང་རྩ་བའི་སྐྱེ་བ་དེས་བུམ་པ་དང་ལྷན་ཅིག་ཏུ་བསྐྱེད་པར་
བྱེད་ལ། གནས་པ་དང་རྒ་འཇིག་ཀྱང་རྩ་བའི་མཚན་ཉིད་དེ་དག་གིས་དུས་མཉམ་དུ་བྱེད་དོ། ། འདུས་བྱས་ཀྱི་
མཚན་ཉིད་བཞི་པོ་དེ་དག་ཀྱང་རང་རང་མ་གཏོགས་པའི་མཚན་ཉིད་གཞན་གསུམ་གསུམ་བསྐྱེད་དེ། དཔེར་
ན། རྩ་བའི་སྐྱེ་བ་དེས་རང་གིས་རང་བསྐྱེད་པར་མི་བྱེད་ཀྱང་། རྩ་བའི་མཚན་ཉིད་གཞན་གསུམ་གསུམ་
བསྐྱེད་པར་བྱེད། དེ་བཞིན་དུ་རྩ་བའི་གནས་པ་དེས་རང་གིས་རང་གནས་པར་མི་བྱེད་ཀྱང་། མཚན་ཉིད་
གཞན་གསུམ་གནས་པར་བྱེད་པ་སྟེ། གཞན་གཉིས་ལ་ཡང་རིགས་འགྲེ་ཞིང་། དེས་ན་དེ་དག་ཀྱང་རང་མ་
125



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཡིན་པའི་རྩ་བའི་མཚན་ཉིད་གཞན་གསུམ་གསུམ་ཚང་བའི་སྟེང་དུ་རང་རང་གི་རྗེས་མཐུན་གྱི་མཚན་ཉིད་སྐྱེ་བ་
སོགས་རེ་རེ་བསྣན་དུ་ཡོད་པས་ན། དོན་དུ་དེ་དག་རེ་རེ་ལའང་མཚན་ཉིད་བཞི་བཞི་ཚང་བ་ཡིན་ནོ། ། ཞེས་
འདོད་དོ། ། འོ་ན། མཚན་ཉིད་སྐྱེ་སོགས་རེ་རེ་ལའང་སྐྱེ་བའི་སྐྱེ་བ་སོགས་ཡོད་ན་ཐུག་མེད་དུ་འགྱུར་རོ་ཞེ་ན།
མི་འགྱུར་ཏེ། རྩ་བའི་སྐྱེ་བ་དེས་ནི་རང་མ་གཏོགས་པའི་ཚ་བའི་རྒ་བ་སོགས་གསུམ་དང་། སྐྱེ་བའི་སྐྱེ་བ་
སོགས་བཞི་དང་། མཚན་གཞི་བུམ་པ་ལྟ་བུ་གཅིག་སྟེ་ཆོས་བརྒྱད་ལ་འཇུག་པ་ཡིན་ལ། སྐྱེ་བའི་སྐྱེ་བ་དེ་ནི་རྩ་
བའི་སྐྱེ་བ་གཅིག་པུ་ལ་འཇུག་ཅིང་། དེ་བཞིན་དུ་རྒ་བ་སོགས་པ་ཡང་མཚུངས་པས་ཐུག་མེད་དུ་མི་འགྱུར་ཞེས་
ལན་འདེབས་པ་སྟེ། དེ་ཆོས་བརྒྱད་དང་གཅིག་ལ་འཇུག ཅེས་པའི་དོན་ནོ། ། ཚུལ་འདི་ཡང་གོང་གི་ཐོབ་
པ་དང་། མ་ཐོབ་པའི་འཇོག་ཚུལ་ལྟར་བྱེ་བྲག་སྨྲ་བའི་གྲུབ་མཐས་བརྟགས་པ་ཡིན་ཅིང་། དེ་ལ་མདོ་སྡེ་བ་
སོགས་ཀྱིས། ཚུལ་དེ་ལྟར་དུ་འདོད་པ་མི་འཐད་དེ། བུམ་པ་ལ་སོགས་པ་ལས་ངོ་བོ་ཐ་དད་པའི་སྐྱེ་བ་ཡོད་པ་
མ་ཡིན་ལ། འདུས་བྱས་དང་སྐྱེ་བ་ངོ་བོ་ཐ་དད་པར་འདོད་ན་ནི་འདུས་བྱས་རང་ཉིད་སྐྱེ་བ་མེད་པར་ཐལ་བ་
དང་། འདུས་བྱས་རང་ཉིད་སྐྱེ་བ་དང་གཅིག་ཡིན་པར་འདོད་ན་ནི་དེ་གཉིས་ཐ་དད་པའི་དོན་མ་ཚང་བར་
ཐལ་ལོ། ། གཞན་ཡང་འདུས་བྱས་ལས་སྐྱེ་བ་ངོ་བོ་ཐ་དད་པར་འདོད་ན་སྐྱེ་བ་འདུས་མ་བྱས་སུ་ཐལ་ལོ། ། གལ་ཏེ་
སྐྱེ་བ་དེ་འདུས་བྱས་དང་འདུས་མ་བྱས་གང་ཡང་མ་ཡིན་ན་ནི། འདུས་བྱས་དང་འདུས་མ་བྱས་གཉིས་ཕུང་
གསུམ་སྤངས་པའི་འགལ་བར་མི་འགྱུར་རོ། ། མདོ་སྡེ་རྣམས་སུ། གསུམ་པོ་འདི་དག་ནི་འདུས་བྱས་ཀྱི་མཚན་
ཉིད་ཡིན་ཏེ། འདུས་བྱས་སྐྱེ་བར་ཡང་མངོན་ནོ། ། འཇིག་པར་ཡང་མངོན་ནོ། ། གནས་པ་ལས་གཞན་དུ་
འགྱུར་བར་ཡང་མངོན་ནོ། ། ཞེས་སོགས་གསུངས་པ་ནི་འདུས་བྱས་ཀྱི་རྒྱུན་ལ་དགོངས་པ་ལས་སྐད་ཅིག་མ་
གཅིག་གི་དབང་དུ་མཛད་པ་མ་ཡིནཏེ། སྐད་ཅིག་མ་ནི་སྐད་ཅིག་རེ་རེ་ལ་འཇིག་པ་ཡིན་ན། དེ་ལ་གནས་པ་
མི་སྲིད་ཅིང་། གནས་ན་སྐད་ཅིག་མ་མ་ཡིན་པར་ཐལ་བའི་ཕྱིར། སྐད་ཅིག་མ་གཅིག་ཏུ་གནས་སོ་ཞེས་སྨྲ་ན་
ཡང་འཐད་པ་མ་ཡིན་ཏེ། དེ་ནི་མི་གནས་པའི་མཐར་ཐུག་ཡིན་པའི་ཕྱིར། དེས་ན་མདོ་ལས་གསུངས་པའི་
དོན་ནི། འདུས་བྱས་རྣམས་ཀྱི་རྒྱུན་གྱི་དང་པོ་སྐྱེ་བ་དང་། རྒྱུན་རྗེས་སུ་འཇུག་པ་གནས་པ་དང་། རྒྱུན་གྱི་
སྔ་ཕྱིའི་བྱེ་བྲག་ནི་གནས་པ་ལས་གཞན་དུ་འགྱུར་བ་དང་། རྒྱུན་འགག་པ་ལ་མི་རྟག་པའི་དབང་དུ་མཛད་ནས་
གསུངས་པའི་ཕྱིར། དེ་དག་ཀྱང་འདུས་བྱས་ཀྱི་བདག་ཉིད་ཡིན་གྱི་གཞན་ནི་མ་ཡིན་ནོ། ། ཞེས་འདོད་ལ།
126



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
སློབ་དཔོན་ཉིད་ཀྱི་བཞེད་པ་ཡང་དེ་ལྟར་ཡིན་པར་གསལ་ཏེ། རྒྱུན་གྱི་དང་པོ་སྐྱེ་བ་ཡིན། ། ཆད་པ་འཇིག་པ་
གནས་པ་དེ། ། དེ་ཉིད་སྔ་ཕྱིའི་བྱེ་བྲག་ནི། ། གནས་པ་གཞན་དུ་འགྱུར་བ་ཉིད། ། ཅེས་གསུངས་པའི་ཕྱིར་རོ། །
དེས་ན་བྱེ་བྲག་སྨྲ་བའི་འདོད་ཚུལ་དེ་དག་ལ་མདོ་སྡེ་པས་རིགས་པའི་གནོད་བྱེད་འཕངས་པ་རྣམས་ངེས་པར་དུ་
འཇུག་ཅིང་དོན་ལའང་གནས་ལ། གཞན་ཡང་ཆོས་གཅིག་གི་མཚན་ཉིད་བཞི་དུས་གཅིག་ཏུ་ཚང་ན་སྐྱེ་འཇིག་
གནས་རྒ་དུས་མཉམ་དུ་འཇུག་པར་ཐལ་ལ། མ་ཚང་ན་འདུས་བྱས་སུ་མི་འགྱུར་རོ། ། ཞེས་སྨྲ་བ་ལ། བྱེ་བྲག་
སྨྲ་བས་དེའི་སྐྱོན་མེད་དེ། ། སྐྱེ་བ་མ་འོངས་པས་ཆོས་མ་འོངས་པ་ལ་བྱ་བ་བྱེད་ལ། ད་ལྟར་བའི་ཆོས་ལ་གནས་
པ་སོགས་བྱ་བ་བྱེད་པས་དུས་ཐ་དད་པས་སྐྱོན་མེད་དོ་ཞེས་སྨྲ་བར་སྣང་ལ། དེའི་བསམ་དོན་ནི། སྐྱེ་བ་མ་
འོངས་པས་ཆོས་མ་འོངས་པ་དེ་ད་ལྟར་བའི་ངོ་བོར་སྐྱེ་བའི་བྱ་བ་བྱེད་ཅིང་། ཆོས་ད་ལྟར་བ་ལ་གནས་པའི་བྱ་
བ་བྱེད་པ་ལས་སྐྱེ་བའི་བྱ་བ་མི་བྱེད་པའི་དོན་དུ་སྣང་ལ། དེ་ལྟར་སྐྱེ་བ་མ་འོངས་པ་དེས་ཆོས་མ་འོངས་པ་ཁོ་ན་
སྐྱེ་བར་བྱེད་པར་ཐལ། ཆོས་ད་ལྟར་བ་ལ་སྐྱེ་བའི་བྱ་བ་མི་བྱེད་པའི་ཕྱིར།འདོད་ན། མི་འཐད་པར་ཐལ།
དེས་ཆོས་ད་ལྟར་བ་ལ་སྐྱེ་བའི་བྱ་བ་བྱེད་པའི་ཕྱིར་ཏེ། ཆོས་མ་འོངས་པ་དེ་ད་ལྟར་བའི་ངོ་བོར་སྐྱེ་བའི་བྱ་བ་
བྱེད་པ་གང་ཞིག་དེ་ལས་གཞན་དུ་ད་ལྟར་བ་ལ་སྐྱེ་བའི་བྱ་བ་བྱེད་ཚུལ་མེད་པའི་ཕྱིར་གཞན་ཡང་སྐྱེ་བ་མ་འོངས་པ་
དེས། ཆོས་ད་ལྟ་བ་གནས་པར་བྱེད་མི་ནུས་པར་ཐལ། དེས་དེ་སྐྱེ་བར་བྱེད་མི་ནུས་པ་གང་ཞིག སྐྱེ་བ་མ་
གྲུབ་པར་གནས་པ་གྲུབ་མི་སྲིད་པའི་ཕྱིར། གཞན་ཡང་སྐྱེ་བ་མ་འོངས་པས་འདུས་བྱས་བསྐྱེད་པར་བྱེད་ན།
འདུས་བྱས་ཐམས་ཅད་ཅིག་ཆར་དུ་སྐྱེ་བར་འགྱུར་རོ། ། ཞེས་སྨྲ་བ་ལ་ཡང་བྱེ་བྲག་སྨྲ་བས་དེའི་སྐྱོན་མེད་དེ། རྒྱུ་
དང་རྐྱེན་དག་མེད་པར་ནི། ། སྐྱེ་བས་བསྐྱེད་བྱ་སྐྱེད་བྱེད་མིན། ། ཞེས་ཆོས་རང་རང་སྐྱེ་བའི་རྒྱུ་རྐྱེན་མ་ཚོགས་
པར་སྐྱེ་བ་འབའ་ཞིག་གིས་བསྐྱེད་བྱ་མ་འོངས་པ་ད་ལྟར་བར་བསྐྱེད་མི་ནུས་སོ། ། ཞེས་ལན་འདེབས་པར་བྱེད་
ཀྱང་། འོ་ན། རྒྱུ་རྐྱེན་མ་ཚང་བའི་སྐྱེ་བ་མ་འོངས་པ་དེས་ཆོས་ཅན། ཁྱད་ཆོས་གང་གི་ཡང་སྐྱེ་བ་མ་ཡིན་
པར་ཐལ། ཁྱོད་སྐྱེ་བ་མ་ཡིན་པའི་ཕྱིར། དེར་ཐལ། ཁྱོད་སྐྱེ་བའི་རྒྱུ་རྐྱེན་མ་ཚང་བའི་ཕྱིར། གཞན་
ཡང་། ཆོས་དེའི་སྐྱེ་བ་ཞེས་པ། ཆོས་དེ་མ་འོངས་པ་ནས་ད་ལྟ་བའི་ངོ་བོར་སྐྱེ་བའི་སྐྱེ་བ་ལ་བྱེད་ན།
གནས་པ་ཞེས་པས་ཆོས་དེ་ད་ལྟར་བའི་ངོ་བོར་གནས་པར་བྱེད་པ་ལ་འདོད་དགོས་ལ། དེ་ལྟ་ན་རྒ་བ་དང་།
འཇིག་པ་གཉིས་ཀྱིས་ཆོས་ད་ལྟར་བ་དེ་འདས་པའི་ངོ་བོར་བསྐྱེད་པ་ལ་བྱེད་དགོས་པར་དོན་གྱིས་སོང་བས།
127



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དེ་ལྟར་ཆོས་གཅིག་གི་མཚན་ཉིད་བཞི་དུས་མཉམ་དུ་འཇོག་ན། ཆོས་དེའི་མ་འོངས་པ་དང་། ད་ལྟར་བ་
དང་། འདས་པ་གསུམ་ཀྱང་དུས་མཉམ་དུ་གྲུབ་པར་ཐལ་བའི་ཉེས་པ་སོ་ན་གནས་སོ། ། དེས་ན་དོན་གྱི་གནས་
ཚོད་ནི་མདོ་སྡེ་པས་འདོད་པ་ལྟར་ཏེ། འདུས་བྱས་རྣམས་ཀྱི་སྐྱེ་སོགས་བཞི་པོ་ནི་སྐད་ཅིག་མ་རྒྱུན་འཐུད་པའི་
སྟེང་དུ་འཇོག་པ་ལས། སྐད་ཅིག་མ་རེ་རེའི་སྟེང་དུ་དུས་མཉམ་དུ་འབྱུང་མི་ཤེས་ཤིང་། དེའི་ནང་ནས་ཀྱང་
གནས་པ་ཞེས་པ་ནི་སྐད་ཅིག་སྔ་ཕྱིའི་རྒྱུན་འབྲེལ་བ་ལ་གནས་པའི་ཐ་སྙད་ཙམ་དང་། རྒྱུན་གནས་པ་དེ་ལས་
གཞན་དུ་འགྱུར་བ་ལ་རྒ་བའི་ཐ་སྙད་བྱེད་པ་མ་གཏོགས། དོན་ལ་འདུས་བྱས་རྣམས་སྐད་ཅིག་རེར་ཡང་
གནས་པའི་སྐབས་མེད་དེ། སྐད་ཅིག་རེ་རེ་ནས་འཇིག་པའི་ཕྱིར། དེར་ཐལ། སྐྱེས་པའི་སྐད་ཅིག་གཉིས་
པནས་འཇིག་པ་གྲུབ་པའི་ཕྱིར། དེར་ཐལ། འདུས་བྱས་ཡིན་ན་མི་རྟག་པ་ཡིན་པས་ཁྱབ་པ་གང་ཞིག་
སྐད་ཅིག་མ་མི་རྟག་པའི་མཚན་ཉིད་ཡིན་པའི་ཕྱིར་དང་། འཇིག་པ་འདུས་བྱས་ཀྱི་མཚན་ཉིད་དུ་འཇོག་པ་
ཡང་ངེས་པར་འཐད་པ་ཡིན་ནོ། ། འོན་ཀྱང་དོན་ལ་མ་བསམ་པར་ཚིག་ཙམ་ལ་འཁྲིས་ནས། ཚེ་ལོ་བརྒྱར་
གནས་པ་མེད་པར་ཐལ། བསྟན་པ་ལོ་སྟོང་དུ་གནས་པ་མེད་པར་ཐལ། སྡོམ་པ་ཇི་སྲིད་འཚོའི་བར་དུ་
གནས་པ་མེད་པར་ཐལ། སོགས་ཟེར་ན། དེ་དག་ཀྱང་རྒྱུན་ལ་བསམ་པ་ཡིན་མོད་ཀྱང་། གནས་སྐབས་
སུ་གྲགས་ཚོད་ལྟར་ཁས་མ་བླངས་ན་ཚིག་མངོན་ཚན་བསླུ་བར་འགྲོ་བས། དེ་དང་དེ་འདྲ་བ་ལ་འདིར་མ་ཁྱབ་
ཞེས་པའི་ལན་ཡང་འདེབས་དགོས་ལ། དེར་མ་ཟད། གོང་དུ་བྱེ་བྲག་སྨྲ་བའི་འདོད་ཚུལ་ལ་རིག་པའི་གནོད་
བྱེད་འབབ་པའི་ཚེ་ན་ཡང་དོན་མཐུན་གྱི་ལན་ཐེབས་དཀའ་ན་ཡང་། གྲུབ་མཐའི་རང་ལུགས་འཛིན་པའི་ཚེ་
ཁས་ལེན་འཇོག་མཚམས་སྐབས་སོ་སོར་རིག་པས་དཔྱད་ཤེས་པར་བྱ་ཡི་རེ་རེ་ནས་བཀོད་ཀྱང་གོ་དོན་རྩ་བ་ཆེར་
མེད་བཞིན་དུ་ཚིག་ཉོག་མང་བའི་རྒྱུར་སྣང་བས་མ་སྤྲོས་སོ། ། གཞན་ཡང་གོང་དུ་སྨོས་པ་ལྟར་བྱེ་བྲག་སྨྲ་བས་མ་
འོངསམི་སྐྱེ་བའི་ཆོས་ཅན་ཁས་བླངས་བཞིན་དུ་འདུས་བྱས་ཡིན་ན་སྐྱེ་སོགས་བཞི་དང་ལྷན་ཅིག་ཏུ་སྐྱེ་བར་
འདོད་པ་ཡང་དངོས་སུ་འགལ་བ་ཡིན་ཀྱང་། ཁས་ལེན་འཛིན་པའི་ཚེ་སྐྱེ་བའི་ཆོས་ཅན་གྱི་དབང་དུ་བྱས་པ་
ཡིན་ཞེས་སྨྲ་དགོས་སོ། །
128



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
མིང་གི་ཚོགས་ལ་སོགས་བཤད་པ།
མིང་གི་ཚོགས་ལ་སོགས་པ་ནི། ། ཞེས་སོགས་ཀྱི་སྐབས་སུ། མིང་དང་། ངག་དང་། ཡི་གེའི་ཚོགས་
རྣམས་བསྟན་པ་སྟེ། དེ་ཡང་ཡི་གེ་འདུས་པ་ལས་མིང་དང་། མིང་འདུས་པ་ལས་ངག་གམ་ཚིག་ཏུ་འཇོག་ལ།
དང་པོ་ཡི་གེ་ནི། མིང་ཚིག་གཉིས་ཀའི་རྩོམ་གཞིར་གྱུར་པ། དཔེར་ན། ཀ་ཞེས་པ་ལྟ་བུ་དང་། མིང་ནི་
ཡི་གེ་འདུས་པ་ལས་དོན་གྱི་ངོ་བོ་ཙམ་སྟོན་པ་གཟུགས་ཞེས་པ་ལྟ་བུ་དང་། འདིའི་སྐབས་ཀྱི་ངག་ཅེས་པ་ངག་སྒྲ་
སྤྱི་ཙམ་པ་ལ་བྱེད་པ་མ་ཡིན་པར། མིང་འདུས་པ་ལས་དོན་གྱི་ཁྱད་པར་སྟོན་པའི་ཚིག་ལ་བྱེད་པ་ཡིན་ཏེ།
གཟུགས་ནི་དབང་པོ་ལྔ་དང་དོན། ། ཞེས་པ་ལྟ་བུའོ། ། མིང་ཚིག་ཡི་གེ་གསུམ་གྱི་ངོ་བོ་ཡང་སྒྲ་རིག་སྨྲ་བ་རྣམས་
དང༌། མདོ་སྡེ་པ་ལ་སོགས་བས་ནི། དོན་གོ་བར་བྱེད་པའི་སྒྲའི་རང་བཞིན་ལ་འདོད་ཅིང་། བྱེ་བྲག་སྨྲ་
བས་ནི། རྣམ་རྟོག་གི་ཡུལ་དུ་གྱུར་པའི་སྒྲའི་སྤྱི་ལ་འདོད་དོ། ། དེ་ལ་དང་པོ་ལྟར་ན་ནི། ཀ་ཞེས་པ་དང་།
གཟུགས་ཞེས་བརྗོད་པ་ལྟ་བུའི་སྒྲའམ། སྐད་ཀྱི་གདངས་ལ་བྱེད་པ་ཡིན་ལ། གཉིས་པ་ལྟར་ན་ནི། ཀ་
ཞེས་བརྗོད་པ་དང་། གཟུགས་ཞེས་པ་དང་། ཀྱེ་མ་འདུས་བྱས་རྣམས་མི་རྟག ཅེས་པ་ལྟ་བུ་བརྗོད་པ་
རྣམས་ཀྱི་སྒྲའི་སྤྱི་ཡིད་ཀྱི་ཡུལ་དུ་ཤར་བ་ལ་རིམ་པ་བཞིན་ཡི་གེ་དང་། མིང་དང་། ཚིག་ཏུ་འཇོག་པ་ལས་སྒྲ་
ཙམ་ལ་མི་བྱེད་དོ། ། དེས་ན་འདི་ནི་གྲུབ་མཐའ་སོ་སོའི་འདོད་ཚུལ་ལས་མཐའ་གཅིག་ཏུ་འདི་འཐད་དོ། ། འདི་
མི་འཐད་དོ་ཞེས་སྨྲ་བའི་འོས་མིན་པས་རང་རང་གི་ལུགས་ལྟར་དོན་མཐུན་དུ་ཁས་བླངས་བར་བྱ་ལ། མཛོད་
གནས་དང་པོར་ཆོས་ཀྱི་ཕུང་པོ་སོགས་བསྟན་པའི་སྐབས་སུ། ཚིག་གམ་མིང་ཡིན་དེ་དག་ནི། ། གཟུགས་དང་
འདུ་བྱེད་དག་ཏུ་འདོད། ། ཅེས་འདམ་ཁ་ཅན་དུ་གསུངས་པའི་ཕྱིར་ཏེ། སྒྲའི་རང་བཞིན་དུ་འདོད་ན་ནི་
གཟུགས་དང་། སྒྲའི་སྤྱི་ལ་འདོད་ན་ནི་ལྡན་མིན་འདུ་བྱེད་དུ་འཇོག་པར་གསུངས་པས་སོ། ། བྱེ་བྲག་སྨྲ་བའི་
ལུགས་ལྟར་ན་ཡང་། མིང་ཚིག་ཡི་གེ་གསུམ་པོ་རྗོད་བྱེད་དུ་ནི་འདོད་དགོས་པས། དེས་ན་རྗོད་བྱེད་ལ་སྒྲའི་
རྗོད་བྱེད་དང་། རྟོག་པའི་རྗོད་བྱེད་གཉིས་སུ་དབྱེ་བ་ཡིན་ལ། དེའི་ཕྱིར་བརྗོད་པ་ལ་ཡང་དག་གིས་བརྗོད་
པ་དང་། ཡིད་ཀྱིས་བརྗོད་པ་གཉིས་སུ་འདོད་དགོས་སོ། ། འོ་ན། གཟུགས་ཞེས་བརྗོད་པ་དེ་ཉན་ཤེས་ཀྱི་
ཡུལ་མིན་ནམ་ཞེ་ན། གཟུགས་ཞེས་བརྗོད་པའི་སྒྲའམ་སྐད་དེ་ཉན་ཤེས་ཀྱི་ཡུལ་ཡིན་པ་ལས། གཟུགས་ཞེས་
129



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བརྗོད་པ་ཙམ་ཉན་ཤེས་ཀྱི་ཡུལ་མིན་པའི་ཁྱད་པར་དབྱེ་དགོས་པས་ན། གཞུང་གཞན་དག་ལས་བརྗོད་པ་
དང༌། ། སྒྲ་སོ་སོར་འབྱེད་པའི་རྒྱུ་མཚན་ཡང་དེ་ཡིན་ནོ། །
འདོད་དང་གཟུགས་གཏོགས་སེམས་ཅན་སྟོན། ། ཞེས་སོགས་ཀྱི་སྐབས་སུ། མིང་ཚིག་ཡི་གེ་གསུམ་པོ་
དེ་ཡང་འདོད་པ་དང་གཟུགས་ཁམས་སུ་གཏོགས་པ་ཡོད་ཀྱི། གཟུགས་མེད་དུ་གཏོགས་པ་ནི་མེད་དེ། དེ་
དག་ནི་སྒྲ་རང་གི་མཚན་ཉིད་འཛིན་པའི་ཤེས་པའི་རྗེས་སུ་འབྲང་བའི་རྣམ་རྟོག་ལ་སྣང་བ་ཡིན་ན། གཟུགས་
མེད་ན་སྒྲ་དང་སྣང་བའི་རྣམ་ཤེས་མེད་པའི་ཕྱིར་དང་། མིང་ལ་ སོགས་པ་ནི་དོན་བརྗོད་བྱེད་ཡིན་ལ།
གཟུགས་མེད་ན་ནི་གང་ཟག་ཕན་ཚུན་ཡུལ་མ་ཡིན་པས་བརྗོད་པར་བྱེད་པ་མེད་པའི་ཕྱིར་རོ། ། དེ་དག་སེམས་
ཅན་དུ་སྟོན་པ་ཡིན་ཏེ། རྒྱུད་ཀྱིས་བསྡུས་པའི་ཕུང་པོའི་ཚོགས་པ་ན་ཡོད་པའི་ཕྱིར། རྒྱུ་མཐུན་ལས་བྱུང་བ་
ཡིན་གྱི་རྒྱས་བྱུང་དང་། རྣམ་སྨིན་ལས་བྱུང་བ་མ་ཡིན་ཏེ། རྒྱས་པའི་རྒྱུས་རྒྱས་པར་མི་བྱེད་པའི་ཕྱིར་དང་།
འདོད་པ་ཙམ་གྱིས་སྐྱེ་འགག་བྱེད་པའི་ཕྱིར། དགེ་བ་དང་ཉོན་མོངས་ཅན་མ་ཡིན་ཏེ། དགེ་རྩ་ཆད་པ་དང་
འདོད་ཆགས་དང་བྲལ་བ་ལ་ཡང་ལྡན་པའི་ཕྱིར་མ་བསྒྲིབས་ལུང་མ་བསྟན་ཁོ་ན་ཡིན་ནོ། ། ཡང་སྐལ་མཉམ་ལ་ནི་
རྣམ་སྨིན་ལས་བྱུང་བ་ཡང་ཡོད་དེ། དབང་པོ་ལ་སོགས་པ་རྣམ་སྨིན་གྱི་སྐལ་མཉམ་ཡོད་པའི་ཕྱིར། དེ་ནི་
ཁམས་གསུམ་ཆར་དུ་གཏོགས་པ་ཡོད་དེ། གཟུགས་མེད་ན་ཡང་སྐལ་མཉམ་ཡོད་པའི་ཕྱིར་རོ། ། ཐོབ་པ་ལ་
ཡང་རྒྱུ་མཐུན་དང་། ། རྣམ་སྨིན་ལས་བྱུང་བ་གཉིས་ཀ་ཡོད་ལ། སྐྱེ་སོགས་མཚན་ཉིད་རྣམས་ལ་ཡང་རྒྱུ་མཐུན་
དང་། རྣམ་སྨིན་དང་། ཁམས་གསུམ་ཆར་དུ་གཏོགས་པ་དང་། དགེ་མི་དགེ་ལུང་མ་བསྟན་གསུམ་ཀ་
ཡོད་དོ། ། སྙོམས་འཇུག་གཉིས་དང་། མ་ཐོབ་པ་སྟེ་གསུམ་པོ་ལ་ནི་རྒྱུ་མཐུན་ལས་བྱུང་བ་མ་གཏོགས་རྒྱས་པ་
དང་རྣམ་སྨིན་ལས་བྱུང་བ་ནི་མེད་དེ། དེ་གསུམ་ཀ་གཟུགས་ཅན་མ་ཡིན་པའི་ཕྱིར་དང་། སྙོམས་འཇུག་
གཉིས་ནི། དགེ་བ་ཁོ་ན་ཡིན་ལ། མ་ཐོབ་པ་ལ་ནི་དགེ་མི་དགེའི་ལས་ཀྱིས་འཕངས་པ་མེད་དེ་ཞར་ལ་བྱུང་
བའི་ཕྱིར་རོ། ། འདིར་རྩ་བ་ལས། མི་ལྡན་པ་དག་ཞེས་གསུངས་པ་ནི་མ་ཐོབ་པ་ཉིད་ལ་བྱེད་པ་ཡིན་ནོ། །
བྱེད་རྒྱུ་ལྷན་ཅིག་འབྱུང་རྒྱུ་བཤད་པ།
བྱེད་རྒྱུ་ལྷན་ཅིག་འབྱུང་བ་དང་། ། ཞེས་སོགས་ཀྱི་སྐབས་སུ།
ཞར་ལ་རྒྱུ་རྐྱེན་འབྲས་བུ་གསུམ་བཤད་པ་
130



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ། །
ལས། དང་པོ་རྒྱུ་ལ་རྣམ་པ་དྲུག་ཡོད་དེ། བྱེད་པའི་རྒྱུ་དང་། ལྷན་ཅིག་འབྱུང་བའི་རྒྱུ་དང་། སྐལ་
མཉམ་གྱི་རྒྱུ་དང་། མཚུངས་ལྡན་གྱི་རྒྱུ་དང་། ཀུན་འགྲོའི་རྒྱུ་དང་། རྣམ་སྨིན་གྱི་རྒྱུ་རྣམས་ཡོད་པའི་ཕྱིར།
དེ་དག་ལས་དང་པོ་བྱེད་རྒྱུ་ལ་དངོས་བཏགས་མ་ཕྱེ་བའི་དབང་དུ་བྱས་ན། འདུས་བྱས་ཀྱི་ཆོས་གང་ཞིག
རང་ལས་གཞན་པའི་འདུས་བྱས་དང་འདུས་མ་བྱས་ཀྱི་ཆོས་རང་ཉིད་སྐྱེ་བ་ལ་གེགས་མི་བྱེད་པ་ཐམས་ཅད་ཆོས་
དེའི་བྱེད་རྒྱུའི་རྒྱུར་འདོད་དེ། ཆོས་དེ་སྐྱེ་བ་ལ་གེགས་མི་བྱེད་པའི་ངོ་བོར་གནས་པའི་ཕྱིར། ཞེས་བྱེ་བྲག་སྨྲ་
བས་ཟེར་རོ། ། དེ་ལ་དངོས་བཏགས་ཕྱེ་ན་བྱེད་རྒྱུ་ནུས་བཅས་དང་ནུས་མེད་གཉིས་ལས། དང་པོ་ནི། ས་
བོན་དང་མྱུ་གུ་ལྟ་བུ་སྟེ། ས་བོན་དེ་མྱུ་གུའི་བྱེད་རྒྱུ་ནུས་བཅས་སམ་བྱེད་རྒྱུ་མཚན་ཉིད་པ་ཡིན་པའི་ཕྱིར།
གཉིས་པ་ནི། འདུས་མ་བྱས་དེ་མྱུ་གུའི་བྱེད་རྒྱུ་ནུས་མེད་དམ་བཏགས་པ་བ་ཡིན་ཏེ། མྱུ་གུ་སྐྱེ་བ་ལ་གེགས་མི་
བྱེད་པ་ཙམ་ལ་མྱུ་གུའི་བྱེད་རྒྱུར་བཏགས་པའི་ཕྱིར། དེ་བཞིན་དུ། དམྱལ་བ་ལྟ་བུ་ཡང་གཟུགས་མེད་ཀྱི་
ཕུང་པོའི་བྱེད་རྒྱུ་བཏགས་པ་བ་ཡིན་ཏེ། དེ་སྐྱེ་བ་ལ་གེགས་མི་བྱེད་པ་ཙམ་ཡིན་པའི་ཕྱིར། འདིའི་སྐབས་སུ།
འགྲེལ་པ་མངོན་པའི་རྒྱན་དུ། གལ་ཏེ་སྐྱེ་བ་ལ་གེགས་མི་བྱེད་པ་རྒྱུ་ཡིན་ན་སྣང་བ་དང་ཚ་རེག་ལ་སོགས་པ་མུན་
པ་དང་གྲང་རེག་ལ་སོགས་པའི་བྱེད་རྒྱུར་མི་འགྱུར་ཏེ། དེ་དག་ནི་ཆོས་དེ་དག་ལ་གེགས་བྱེད་པའི་ཕྱིར་རོ། ། དེ་
ལྟར་ན་རང་ལས་གཞན་པ་ཐམས་ཅད་བྱེད་རྒྱུར་མི་འགྱུར་རོ་ཞེ་ན། སྣང་བ་ལ་སོགས་པ་དེ་མུན་པ་ལ་སོགས་པ་
མི་སྐྱེ་བའི་ཆོས་ཅན་ལ་གེགས་བྱེད་ཀྱི་སྐྱེ་བ་ལ་ནི་གེགས་བྱ་བར་མི་ནུས་ཏེ། མ་ཚང་མེད་རྒྱུ་དེ་ལས་ནི། ། འབྲས་
བུ་གང་གིས་བཟློག་པར་བྱེད། ། ཅེས་འབྱུང་བའི་ཕྱིར་དང་། ། བྱེད་རྒྱུ་ནི་སྐྱེ་བ་ལ་གེགས་མི་བྱེད་པ་ཡིན་པའི་ཕྱིར།
དེ་དག་ཀྱང་དེ་དག་གི་བྱེད་རྒྱུ་ཡིན་ཏེ་གེགས་བྱེད་ནུས་ཀྱང་གེགས་མ་བྱས་པས་རྗེ་བོས་བདེ་བར་བྱས་སོ་ཞེས་པ་
དང་འདྲ་བ་ཡིན་ནོ། ། ཞེས་བྱ་བ་ནི་བྱེ་བྲག་སྨྲ་བའི་གྲུབ་པའི་མཐའ་ཡིན་ནོ། ། ཞེས་གསུངས་པས། དེས་ན་བྱེ་
བྲག་སྨྲ་བས་འདུས་བྱས་གང་ཞིག་རང་ལས་གཞན་པའི་ཆོས་ཐམས་ཅད་ཆོས་དེ་སྐྱེ་བ་ལ་གེགས་མི་བྱེད་པའི་ཆ་
ནས་ཆོས་དེའི་བྱེད་རྒྱུ་ཡིན་ནོ། ། ཞེས་ཁས་ལེན་པར་སྣང་ལ་དེ་ལྟར་དང་པོ་ནས་དམ་བཅས་ཟིན་པའི་དབང་གིས།
གཞན་གྱིས་རིགས་པའི་གནོད་བྱེད་འཕེན་པ་ན་སྐབས་ཐོབ་ཀྱི་ལན་དེ་འདྲ་ཞིག་འདེབས་པ་ལས་འོས་མ་བྱུང་བ་
ཡིན་འདུག་ཀྱང་། ད་དུང་རིགས་པའི་གནོད་བྱེད་ཆེར་འཇུག་ཅིང་། གྲུབ་མཐའི་ཁས་ལེན་ཀྱང་ནང་འགལ་
དུ་སོང་སྟེ། ཇི་ལྟར་ཞེ་ན། འོ་ན། སྣང་བས་མུན་པ་སྐྱེ་བ་ལ་གེགས་མི་བྱེད་པར་ཐལ། དམ་བཅའ་
131



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འཐད་པའི་ཕྱིར། འདོད་ན། སྣང་བ་བྱུང་ཡང་མུན་པ་སྐྱེ་བར་ཐལ། སྣང་བ་བྱུང་བ་དེས་མུན་པ་སྐྱེ་བ་ལ་
གེགས་མི་བྱེད་པའི་ཕྱིར། འདོད་ན། སྣང་བ་བྱུང་བ་ན་མུན་པ་མི་འགགས་པར་ཐལ། འདོད་ན།
སྣང་བས་མུན་པ་སེལ་མི་ནུས་པར་འདོད་དགོས་པས་མངོན་སུམ་དང་འགལ་ལོ། ། གཞན་ཡང་སྣང་བས་མུན་པ་
མི་སྐྱེ་བའི་གེགས་མི་བྱེད་པར་ཐལ། སྣང་བས་མུན་པ་མི་སྐྱེ་བའི་གྲོགས་བྱེད་པའི་ཕྱིར། དེར་ཐལ། སྣང་
བ་དང་མུན་པ་མི་སྐྱེ་བ་གཉིས་མཐུན་པའི་ཕྱིར། དེར་ཐལ། སྣང་བ་དང་མུན་པ་མི་སྐྱེ་བ་གཉིས་ཡུལ་དུས་
གཅིག་ཏུ་འབྱུང་བའི་ཕྱིར། དེར་ཐལ། སྣང་བ་དང་མུན་པ་མེད་པ་གཉིས་ཡུལ་དུས་གཅིག་ཏུ་འབྱུང་བའི་
ཕྱིར། དེར་ཐལ། སྣང་བ་ཡོད་པའི་ས་ཕྱོགས་དང་། མུན་པ་མེད་པའི་ས་ཕྱོགས་ཀྱི་གཞི་མཐུན་ཡོད་པའི་
ཕྱིར་དང་། སྣང་བ་ཡོད་པའི་དུས་དང་མུན་པ་མེད་པའི་དུས་ཀྱི་གཞི་མཐུན་ཡོད་པའི་ཕྱིར། ཡང་དེ་ནི་མ་
ཡིན་ཏེ། སྣང་བས་མུན་པ་མི་སྐྱེ་བའི་ཆོས་ཅན་ལ་གེགས་བྱེད་པ་ལས། སྤྱིར་མི་སྐྱེ་བ་ལ་གེགས་བྱེད་པའི་དོན་
མིན་ནོ་ཞེ་ན། དེ་ཡང་མཚུངས་ཏེ། སྣང་བས་མུན་པ་སླར་མི་སྐྱེ་བའི་ཆོས་ཅན་དུ་མི་བྱེད་ཀྱང་། རང་དུས་
སུ་མུན་པ་མི་སྐྱེ་བའི་ཆོས་ཅན་དུ་བྱེད་པའི་ཕྱིར་ཏེ། རང་དུས་སུ་མུན་པ་མི་སྐྱེ་བར་བྱེད་པའི་ཕྱིར། མ་ཁྱབ་
ན། འོ་ན། སྣང་བས་རང་དུས་སུ་མུན་པ་མི་སྐྱེ་བའི་ཆོས་ཅན་ལ་གེགས་མི་བྱེད་པར་ཐལ་ལོ། གཞན་ཡང་
མུན་པ་མི་སྐྱེ་བའི་ཆོས་ཅན་ཞེས་པ་དེ་མེད་པ་ཞིག་ཡིན་ནམ། འོན་ཏེ་ཡོད་པ་ཞིག་ཡིན། མེད་པ་ཞིག་ཡིན་ན་
ནི། དེ་ལ་སྣང་བས་གེགས་བྱེད་མི་བྱེད་ཀྱི་དཔྱོད་པ་མི་དགོས་ཏེ། རི་བོང་རྭ་ལ་སྣང་བས་གེགས་བྱེད་མི་བྱེད་
དཔྱོད་མི་དགོས་པ་དང་མཚུངས་པའི་ཕྱིར། ཡོད་པ་ཞིག་ཡིན་ན་ནི། འདུས་མ་བྱས་ནི་མ་ཡིན་པས་འདུས་
བྱས་ལས་འོས་མེད་ལ། དེ་ལྟར་ན། ཁྱོད་ལ་སྣང་བས་གེགས་མི་བྱེད་པར་ཐལ། ཁྱོད་སྐྱེ་བ་ལ་གེགས་བྱེད་
ཀྱི་ཆོས་མེད་པའི་ཕྱིར། དེར་ཐལ། ཁྱོད་ལས་གཞན་པའི་ཆོས་ཐམས་ཅད་ཁྱོད་སྐྱེ་བ་ལ་གེགས་མི་བྱེད་པའི་
ཆ་ནས་ཁྱོད་ཀྱི་བྱེད་རྒྱུར་འཇོག་པའི་ཕྱིར། མ་གྲུབ་ན་རྩ་བའི་དམ་བཅའ་དང་འགལ་ལ། འདོད་ན།
མུན་པ་མི་སྐྱེ་བའི་ཆོས་ཅན་དེ་ཆོས་ཅན། ཁྱོད་སྐྱེ་བར་ཐལ། ཁྱོད་སྐྱེ་བ་ལ་གེགས་བྱེད་ཀྱི་ཆོས་མེད་པའི་ཕྱིར།
དེ་སོགས་གནོད་བྱེད་མཐའ་ཡས་སོ། ། གཞན་ཡང་སོ་སོར་བརྟགས་མིན་གྱི་འགོག་པ་དེ། རང་གི་དགག་བྱ་སྐྱེ་
བ་ལ་གཏན་དུ་གེགས་བྱེད་པ་ཡིན་ནོ། ། ཞེས་འདོད་བཞིན་དུ། འདིར་སྐྱེ་བ་ལ་སུས་ཀྱང་གེགས་བྱེད་མི་ནུས་
པར་འདོད་པ་ཁས་བླངས་ནང་འགལ་བ་སྟེ། དེས་ན་འདི་ནི་བྱེ་བྲག་སྨྲ་བའི་འདོད་ཚུལ་ཡིན་འདུག་ཀྱང་རྩོད་
132



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ། །
པའི་ཚེ་དེ་ལྟར་རང་ལུགས་སུ་ཁས་བླངས་ན་ཇི་ལྟར་བྱས་ཀྱང་ཁས་ལེན་འཛིན་མི་བདེ་བས། ཀུན་གཟིགས་ལྔ་
པ་ཆེན་པོས་ཆོས་མངོན་རིན་ཆེན་འདྲེན་པའི་ཤིང་རྟར་གསུངས་པ་བཞིན་ཁས་བླངས་ན་བདེ་སྟེ། ཇི་ལྟར་ཞེ་
ན། དེ་ཉིད་ལས། བྱེད་རྒྱུ་ཆོས་ཅན། ཁྱོད་བཞག་ཏུ་ཡོད་དེ། རང་སྐྱེ་བ་ལ་གེགས་མི་བྱེད་ཅིང་།
རང་ལས་དོན་གཞན་པའི་ཆོས་ཞིག་ལ་བྱེད་པའི་ཕྱིར། དེ་ཆོས་ཅན། ཁྱོད་ལ་གཉིས་ཡོད་དེ། ནུས་ལྡན་
དང་། ནུས་མེད་གཉིས་ཡོད་པའི་ཕྱིར། དེར་ཐལ། རང་ལ་ཕན་འདོགས་པ་དང་། ཕན་གནོད་མེད་
པ་གཉིས་ཡོད་པའི་ཕྱིར། རང་ལ་གནོད་པ་བྱེད་པ་དེ་ཆོས་ཅན། བྱེད་རྒྱུ་མ་ཡིན་ཏེ། འཇིག་བྱེད་ཡིན་
པའི་ཕྱིར། དཔེར་ན་བུམ་པ་འཇིག་པའི་ཐོ་བ་བཞིན། ཞེས་གསུངས་པ་ལྟར། འདུས་བྱས་གང་ཞིག
རང་ཉིད་སྐྱེ་བ་ལ་གེགས་མི་བྱེད་ཅིང་། རང་ཉིད་ལས་གཞན་པའི་ཆོས་དེ། ཆོས་དེའི་བྱེད་རྒྱུའི་མཚན་ཉིད།
དེ་ལ་ནུས་ལྡན་དང་། ནུས་མེད་གཉིས། ཆོས་དེ་ལ་ཕན་འདོགས་བྱེད་དེ། ཆོས་དེའི་བྱེད་རྒྱུ་ནུས་ལྡན་
དང་། ཆོས་དེ་སྐྱེ་བ་ལ་གེགས་མི་བྱེད་པ་ཙམ་མམ། དེ་ལ་ཕན་གནོད་མེད་པར་གནས་པའི་ཆོས་དེ། དེའི་
བྱེད་རྒྱུ་ནུས་མེད་དང་། ཆོས་དེ་སྐྱེ་བ་ལ་གེགས་བྱེད་པའམ། ཆོས་དེ་ལ་གནོད་བྱེད་རྣམས་ཆོས་དེའི་བྱེད་རྒྱུ་
ནུས་ལྡན་དང་། ནུས་མེད་གང་ཡང་མ་ཡིན་པར་ཁས་བླངས་ན་གོང་གི་རིགས་པའི་གནོད་བྱེད་རྣམས་མི་
འཇུག་གོ། བྱེད་རྒྱུ་ནུས་མེད་བྱེད་རྒྱུར་ཁས་བླངས་ཀྱང་མི་འགལ་ལ། བྱེད་རྒྱུ་བཏགས་པ་བ་ཡིན་པས་བྱེད་
རྒྱུ་དངོས་མ་ཡིན་པར་འདོད་ཀྱང་སྐྱོན་མེད་ཅིང་། བྱེད་རྒྱུ་ནུས་ལྡན་ནུས་མེད་གང་ཡིན་ཀྱང་ཆོས་དེ་སྐྱེ་བ་ལ་
གེགས་མི་བྱེད་པ་ཞིག་ནི་ངེས་པར་འདོད་དགོས་སོ། ། །
ལྷན་ཅིག་འབྱུང་གང་ ཕན་ཚུན་འབྲས། ། ཞེས་ སོགས་ ཀྱི་སྐབས་སུ། ལྷན་ ཅིག་འབྱུང་བའི་རྒྱུ་ནི།
ལྷན་ཅིག་ཏུ་འབྱུང་བའི་འདུས་བྱས་ཀྱི་ཆོས་ནང་ཕན་ཚུན་བསྐྱེད་བྱ་སྐྱེད་བྱེད་དམ། ཕན་ཚུན་རྒྱུ་འབྲས་སུ་
གྱུར་པ་ལ་བྱེད་པ་སྟེ། དཔེར་ན། ཚོགས་པ་གཅིག་ན་ཡོད་པའི་ས་སོགས་འབྱུང་བ་བཞི་དང་། སེམས་
དང་སེམས་ཀྱི་རྗེས་འཇུག་རྣམས་དང་། འདུས་བྱས་གཞན་ཡང་རང་དང་མཚན་ཉིད་སྐྱེ་སོགས་བཞི་ལྟ་བུ་
རྣམས་སོ། ། འོན་ཀྱང་དེ་དག་སྤྱིར་བཏང་ཙམ་ཡིན་གྱི་ཞིབ་ཏུ་དཔྱད་ན། ཆོས་དེ་དང་ལྷན་ཅིག་ཏུ་འབྱུང་ན་
ཆོས་དེའི་ལྷན་ཅིག་འབྱུང་རྒྱུ་ཡིན་པས་མ་ཁྱབ་ཅིང་། ལྷན་ཅིག་འབྱུང་བའི་འབྲས་བུ་ཡིན་པས་ཀྱང་མ་ཁྱབ་ཏེ།
དཔེར་ན། མཚན་གཞི་བུམ་པ་དང་། དེའི་མཚན་ཉིད་སྐྱེ་སོགས་བཞི་དང་། རྗེས་མཐུན་གྱི་མཚན་ཉིད་
133



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བཞི་སྟེ་དགུ་པོ་ལྷན་ཅིག་ཏུ་འབྱུང་ཡང་། རྗེས་མཐུན་གྱི་མཚན་ཉིད་བཞི་པོ་དེ་བུམ་པའི་ལྷན་ཅིག་འབྱུང་བའི་
རྒྱུ་མིན་ཏེ། དེ་དག་གིས་བུམ་པ་བསྐྱེད་པར་མི་བྱེད་པའི་ཕྱིར་དང་། བུམ་པ་ཡང་དེ་དག་གི་ལྷན་ཅིག་འབྱུང་
བའི་འབྲས་བུ་མ་ཡིན་པའི་ཕྱིར། ཡང་བུམ་པ་དེས་རང་གི་མཚན་ཉིད་སྐྱེ་སོགས་བཞི་དང་། རྗེས་མཐུན་གྱི་
མཚན་ཉིད་བཞི་ཆར་བསྐྱེད་པར་བྱེད་པས་ན་དེ་དག་གི་ལྷན་ཅིག་འབྱུང་བའི་རྒྱུ་ཡིན་ལ། དེ་དག་ཀྱང་བུམ་
པའི་ལྷན་ཅིག་འབྱུང་བའི་འབྲས་བུ་ཡིན་པ་དང་། ཡང་བུམ་པ་དང་རང་གི་རྩ་བའི་མཚན་ཉིད་བཞི་ལྟ་བུ་ཕན་
ཚུན་གཅིག་གཅིག་གིས་ལྷན་ཅིག་འབྱུང་བའི་རྒྱུ་འབྲས་གཉིས་ཀར་འགྱུར་པ་དང་། རྩ་བའི་སྐྱེ་བ་དང་སྐྱེ་བའི་
སྐྱེ་བ་གཉིས་ཀྱང་ཕན་ཚུན་རྒྱུ་འབྲས་སུ་འགྱུར་བ་ལྟ་བུ་དང་། དེ་བཞིན་དུ་སེམས་དང་སེམས་བྱུང་ལྷན་ཅིག་
འབྱུང་བའི་རྒྱུ་འབྲས་ཡིན་ཀྱང་། སེམས་ཀྱི་རྗེས་འཇུག་ཡིན་ན་དེ་ཡིན་པས་མ་ཁྱབ་པ་ནི་དེ་དག་གི་རྗེས་མཐུན་
གྱི་མཚན་ཉིད་རྣམས་ལྟ་བུ་དང་། ཡང་གཟུགས་སྒྲ་དྲི་རོ་རེག་བྱ་རྣམས་དང་། སོ་ཐར་གྱི་སྤོང་བ་བདུན་དང་།
འབྱུང་བ་བཞི་རྣམས་ལྷན་ཅིག་འབྱུང་བའི་ཚེ་ན་ཡང་། འབྱུང་བ་བཞི་པོས་དེ་དག་གི་ལྷན་ཅིག་འབྱུང་རྒྱུ་བྱེད་
ཀྱང་། དེ་དག་གིས་འབྱུང་བའི་ལྷན་ཅིག་འབྱུང་རྒྱུ་མི་བྱེད་པ་ལྟ་བུ་དང་། ཡང་ལྷན་ཅིག་ཏུ་འབྱུང་ཡང་ཕན་
ཚུན་རྒྱུ་འབྲས་གང་ཡང་མི་བྱེད་པ་རྡུལ་རྫས་དགུ་འདུས་ཀྱི་ཚོགས་པ་ན་ཡོད་པའི་གཟུགས་སྒྲ་དྲི་རོ་རེག་བྱ་ལྔ་ལྟ་བུ་
མཚན་ཉིད་ཀྱིས་རིང་བས་ཕན་ཚུན་ལྷན་ཅིག་འབྱུང་བའི་རྒྱུ་འབྲས་གང་ཡང་མི་བྱེད་པ་དང་། དུས་མཉམ་
པའི་ཐོབ་པ་དང་ཐོབ་བྱའི་ཆོས་ཀྱང་ཕན་ཚུན་རྒྱུ་འབྲས་སུ་མ་འགྱུར་བ་ལྟ་བུ་སྟེ། མདོར་ན་ཕན་ཚུན་བསྐྱེད་བྱ་
སྐྱེད་བྱེད་དུ་འགྱུར་མིན་ལེགས་པར་བརྟགས་ན་ཤེས་སོ། ། འདི་དག་ཀྱང་བྱེ་བྲག་སྨྲ་བའི་གྲུབ་མཐས་བརྟགས་པ་
ཡིན་གྱི་གོང་མ་བ་དག་རྒྱུ་འབྲས་ནི་རིམ་ཅན་དུ་གྲུབ་པ་ལས་དུས་མཉམ་པ་ལ་རྒྱུ་འབྲས་ཀྱི་ཐ་སྙད་མི་ཐོབ་པར་
བཞེད་དེ་དོན་ལ་གནས་སོ། ། འོ་ན། སེམས་ཀྱི་རྗེས་འཇུག་གང་ཞེ་ན། སེམས་བྱུང་རྣམས་དང་། བསམ་
གཏན་ཟག་མེད་ཀྱི་སྡོམ་པ་གཉིས་དང་། དེ་དག་གི་མཚན་ཉིད་སྐྱེ་བ་ལ་སོགས་པ་རྣམས་ཏེ། དེ་དག་གཅིག་
པའམ་མཚུངས་པ་རྣམ་པ་བཅུས་སེམས་ཀྱི་རྗེས་སུ་འཇུག་པ་སྟེ། བཅུ་གང་ཞེ་ན། སེམས་དང་སེམས་ཀྱི་རྗེས་
འཇུག་རྣམས་གྲུབ་དུས་དང་། སྐྱེ་འགག་གནས་གསུམ་གཅིག་པ་སྟེ་དུས་གཅིག་པ་བཞི་དང་། བདག་འབྲས་
དང་སྐྱེས་བུ་བྱེད་འབྲས། བྲལ་འབྲས། རྣམ་སྨིན། རྒྱུ་མཐུན་ཏེ་འབྲས་བུ་གཅིག་པ་ལྔ་དང་། དགེ་
སོགས་གསུམ་པོ་གང་རུང་དུ་གཅིག་པ་བཅུའམ། ཡང་ན། བདག་འབྲས་ནི་ཆོས་ཐམས་ཅད་ཀྱི་ཐུན་མོང་བ་
134



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ། །
ཡིན་པས་འདིར་རྩི་ཁོངས་སུ་མི་བགྲང་བར་དོར་ཞིང་། སྐྱེས་བུ་བྱེད་འབྲས་དང་བྲལ་འབྲས་གཉིས་གཅིག་ཏུ་
བགྲང་། དགེ་མི་དགེ་ལུང་མ་བསྟན་གསུམ་སོ་སོ་ནས་འདྲེན་པ་ཞིག་ཀྱང་མཆིས་ཏེ་འདམ་ཁའོ། ། གཅིག་ཚུལ་
དེ་དག་ཀྱང་ཅི་རིགས་པའི་དབང་དུ་བྱས་པ་ཡིན་གྱི་སྐབས་ཐམས་ཅད་དུ་མ་ཡིན་ཏེ། དགེ་སོགས་གསུམ་
སེམས་གཅིག་ལ་འདུ་བ་མི་སྲིད་པའི་ཕྱིར་དང་། མ་བསྒྲིབས་ལུང་མ་བསྟན་དང་ཟག་མེད་ལ་རྣམ་སྨིན་གྱི་
འབྲས་བུ་མི་སྲིད་ཅིང་། མི་སྐྱེ་བའི་ཆོས་ཅན་རྣམས་ལ་གྲུབ་དུས་གཅིག་པ་ཙམ་ལས་སྐྱེ་འགག་གནས་གསུམ་
གཅིག་པ་མི་སྲིད་པའི་ཕྱིར་རོ། ། དེས་ན་འདྲེན་ཚུལ་ཕྱི་མ་ལྟར་ན། ལུང་མ་བསྟན་མི་སྐྱེ་བའི་ཆོས་ཅན་ལ་དགེ་
མི་དགེ་གཉིས། སྐྱེ་གནས་འཇིག་གསུམ། རྣམ་སྨིན་གྱི་འབྲས་བུ་རྣམས་དོར་བའི་ལྷག་མ་བཞིར་གཅིག་པ་
དང༌། ། དགེ་མི་དགེ་མི་སྐྱེ་བའི་ཆོས་ཅན་ལ་སྔར་གྱི་བཞིའི་སྟེང་དུ་རྣམ་སྨིན་གྱི་འབྲས་བུ་བསྣན་པས་ལྔར་གཅིག་
པ་སོགས་ ཤེས་ པར་བྱའོ། ། སྐབས་ འདིར་ བསྟན་བཅོས་ རབ་ ཏུ་ བྱེད་ པ་ ལས་ བཤད་ པའི་འཇིག་ ལྟ་ དང་།
མཐོང་སྤངས་སྒོམ་སྤང་གི་ཕྲ་རྒྱས་གཞན་རྣམས་རྒྱུ་དང་རྒྱུ་ཅན་དུ་འགྲོ་ཚུལ་བཤད་པ་རྒྱས་པར་འགོད་མ་ལགས་
ཀྱང་ཟུར་ཙམ་ཞིག་སྨོས་ན། དེ་ལ་སྐབས་འདིར་རྒྱུ་ནི་ལྷན་ཅིག་འབྱུང་བ་དང་། སྐལ་མཉམ་ཀུན་འགྲོ་
མཚུངས་ལྡན་གྱི་རྒྱུ་བཞི་དང་། འབྲས་བུ་རྒྱུ་མཐུན་དང་སྐྱེས་བུ་བྱེད་འབྲས་གཉིས་སུ་ངེས་པར་བྱས་ནས་རྒྱུ་
དང་རྒྱུ་ཅན་དུ་འགྲོ་ལུགས་རྩི་བ་ཡིན་ལ། དེ་ཡང་འཇིག་ལྟའི་འབྲས་བུ་ཡིན་ལ་རྒྱུ་མ་ཡིན་པ་དང་། དེའི་རྒྱུ་
ཡིན་ལ་འབྲས་བུ་མ་ཡིན་པ་ཞེས་པ་ལྟ་བུའི་གཞུང་གི་སྤམ་བཤད་ཁོ་ན་ཁས་བླངས་ན་དོན་ལ་མི་གནོད་ཀྱང་རྩོད་
པའི་ཚེ་ཁས་ལེན་འཛིན་དཀའ་བས་ཚིག་སྐྱོན་བཅད་ནས་སྨྲ་ན། ཕྲ་རྒྱས་ཀྱི་ནང་ནས་རང་གི་རྒྱུར་གྱུར་པའི་
འཇིག་ལྟ་ཡོད་ལ། རང་གི་འབྲས་བུ་གྱུར་པའི་འཇིག་ལྟ་མེད་པ་ནི་མུ་དང་པོའི་དོན་ཏེ། མཚན་གཞི་ནི་སྡུག་
བསྔལ་མཐོང་སྤངས་སུ་གྱུར་པའི་ཕྲ་རྒྱས་བཅུ་ལས་འཇིག་ལྟ་རང་ཉིད་དང་། མ་རིག་པ་ལས་གཞན་པའི་ལྷག་
མ་ཕྲ་རྒྱས་བརྒྱད་པོ་མ་འོངས་པ་སྐྱེ་བའི་ཆོས་ཅན་མཚུངས་ལྡན་དང་བཅས་པ་རྣམས་ཏེ། དེ་དག་ཉོན་མོངས་
ཅན་ཡིན་པས་རང་གི་རྒྱུར་གྱུར་པའི་འཇིག་ལྟ་འདས་པ་དང་ད་ལྟར་བའི་ཀུན་འགྲོའི་རྒྱུ་ལས་སྐྱེ་བར་འགྱུར་པའི་
ཕྱིར་དང་། དེ་དག་གི་འབྲས་བུར་གྱུར་བའི་འཇིག་ལྟ་ནི་མེད་དེ། དེ་དག་མ་འོངས་པ་ཡིན་པས་འཇིག་ལྟའི་
སྐལ་མཉམ་དང་ཀུན་འགྲོའི་རྒྱུ་ནི་མི་བྱེད་དེ། ཀུན་འགྲོ་སྐལ་མཉམ་དུས་གཉིས་པ། ཞེས་བཤད་པའི་ཕྱིར་
དང་། མ་རིག་པ་ལས་གཞན་པའི་རྩ་ཉོན་ནང་ཕན་ཚུན་མཚུངས་ལྡན་དུ་འགྲོ་བ་མེད་ལ། ལྷན་ཅིག་ཏུ་
ང་བཅ
135



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འབྱུང་བའང་མེད་པས་རྒྱུ་གཞན་གཉིས་ཀྱི་སྒོ་ནས་ཀྱང་འཇིག་ལྟའི་རྒྱུ་བྱེད་པ་མེད་པའི་ཕྱིར་རོ། ། དེ་བཞིན་དུ་
ཀུན་འབྱུང་མཐོང་སྤང་ཀུན་འགྲོ་མ་འོངས་པ་མཚུངས་ལྡན་དང་བཅས་པ་དང་། ཀུན་འབྱུང་མཐོང་སྤངས་
ཀུན་འགྲོ་མ་ཡིན་པ་དུས་གསུམ་པ་རྣམས་དང་། འགོག་ལམ་མཐོང་སྤང་དང་། སྒོམ་སྤང་ཉོན་མོངས་ཅན་
རྣམས་དང་། ཉོན་མོངས་ཅན་རྣམས་ཀྱི་ཐོབ་པ་དུས་གསུམ་པ་རྣམས་དང་། འཇིག་ལྟ་དང་དེ་དང་མཚུངས་
ལྡན་ལས་གཞན་པའི་ཉོན་མོངས་ཅན་གཞན་གྱི་མཚན་ཉིད་སྐྱེ་འཇིག་ལ་སོགས་པ་རྣམས་ཀྱང་མུ་དང་པོ་འདི་ཉིད་
ཡིན་ནོ། ། ཡང་འཇིག་ལྟའི་རྒྱུ་ཡིན་ལ་འབྲས་བུ་མ་ཡིན་པའི་མུ་གཉིས་པ་ནི་མི་སྲིད་དོ། ། ཞེས་གསུངས་པའི་དོན།
རང་གི་འབྲས་བུར་གྱུར་པའི་འཇིག་ལྟ་ཡོད་ལ། རང་གི་རྒྱུར་གྱུར་པའི་འཇིག་ལྟ་མེད་པའི་མུ་མི་སྲིད་པའི་དོན་
ཏེ། འཇིག་ལྟ་གང་གི་རྒྱུ་རྣམ་པ་བཞི་པོ་གང་རུང་ཡིན་ན་ཉོན་མོངས་ཅན་ཡིན་པས་ཁྱབ་ལ། ཉོན་མོངས་
ཅན་ཡིན་ན་རང་གི་ཀུན་འགྲོའི་རྒྱུར་གྱུར་པའི་འཇིག་ལྟ་ཡོད་པས་ཁྱབ་པའི་ཕྱིར་རོ། ། སྐབས་འདིའི་གོང་འོག་གི་
ཉོན་མོངས་ཅན་ཞེས་པ་གང་ལ་ཡང་མ་འོངས་མི་སྐྱེ་བའི་ཆོས་ཅན་འཛིན་མི་བདེ་བ་ལྟ་བུར་འདུག་ཀྱང་གྲུབ་
མཐའི་འདོད་ཚུལ་དུ་སོང་གཤིས་ངེས་པ་མེད་འདྲའོ། ། འཇིག་ལྟའི་རྒྱུ་འབྲས་གཉིས་ཀ་ཡིན་པ་ཞེས་པ། རང་
གི་འབྲས་བུར་གྱུར་པའི་འཇིག་ལྟ་དང་། རྒྱུར་གྱུར་བའི་འཇིག་ལྟ་གཉིས་ཀ་ཡོད་པའི་མུ་ནི། སྡུག་བསྔལ་
མཐོང་སྤང་ཕྲ་རྒྱས་བཅུ་པོ་འདས་ད་ལྟར་བ་མཚུངས་ལྡན་དང་བཅས་པ་རྣམས་ཏེ། དེ་དག་གིས་རང་གི་
འབྲས་བུར་གྱུར་པའི་འཇིག་ལྟའི་སྐལ་མཉམ་གྱི་རྒྱུ་བྱེད་ལ། དེ་དག་གི་སྐལ་མཉམ་དང་ཀུན་འགྲོའི་རྒྱུར་གྱུར་
པའི་འཇིག་ལྟའང་ཡོད་པའི་ཕྱིར་རོ། ། དེ་བཞིན་དུ་རྩ་ཉོན་གྱི་ནང་ནས་མ་རིག་པ་དང་། འཇིག་ལྟ་དང་
མཚུངས་ལྡན་གྱི་སེམས་སེམས་བྱུང་དུས་གསུམ་པ་རྣམས་དང་། ཀུན་འབྱུང་མཐོང་སྤང་ཀུན་འགྲོ་འདས་ད་
ལྟར་བ་དང་། འཇིག་ལྟའི་མཚན་ཉིད་བཞི་དང་། དེ་དང་མཚུངས་ལྡན་རྣམས་ཀྱི་མཚན་ཉིད་བཞི་སོགས་
ཀྱང་མུ་གསུམ་པ་འདི་ཉིད་ཡིན་ནོ། ། མུ་བཞི་པ་གཉིས་ཀ་མ་ཡིན་པ་ནི། དགེ་བ་ཟག་བཅས་དང་། མ་
བསྒྲིབས་ལུང་མ་བསྟན་དང་། འདུས་མ་བྱས་དང་། ལམ་བདེན་རྣམས་སོ། ། འདིའི་སྐབས་ཀྱི་རྒྱུ་འབྲས་སུ་
འགྲོ་ཚུལ་རྣམས་རེ་རེ་ནས་ཞིབ་པར་ཤེས་འདོད་ན་འགྲེལ་པ་མངོན་པའི་རྒྱན་སོགས་སུ་བལྟ་བར་བྱ་ལ། འདི་
དག་ཀྱང་བྱེ་བྲག་སྨྲ་བའི་གྲུབ་མཐས་བརྟགས་པ་ཡིན་པས་ཡང་དག་པ་མ་ཡིན་ནོ། ། ཞེས་གསུངས་སྣང་ངོ༌། །
136



ས་བ་
དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
སྐལ་མཉམ་རྒྱུ་སོགས་དོགས་པ་དང་བཅས་པ་བཤད་པ།
སྐལ་མཉམ་རྒྱུ་ནི་འདྲ་བའོ། ། ཞེས་སོགས་ཀྱི་སྐབས་སུ། ། སྐལ་མཉམ་གྱི་རྒྱུ་ནི་རང་གི་རིགས་འདྲ་ཕྱི་མ་
རང་དང་འདྲ་བར་སྐྱེད་བྱེད་ཀྱི་རྒྱུ་སྟེ། འདིའི་སྐབས་ཀྱི་རིགས་འདྲ་ཚུལ་ནི། སྤྱིར་དགེ་བ་ཟག་བཅས་ཟག་
བཅས་སུ་དང་། ཟག་མེད་ཟག་མེད་དུ་དང་། ཉོན་མོངས་ཅན་ཉོན་མོངས་ཅན་དུ་དང་། མ་བསྒྲིབས་
ལུང་མ་བསྟན་མ་བསྒྲིབས་ལུང་མ་བསྟན་དུ་རིས་གཅིག་པ་དགོས་ལ། དེ་ཙམ་ཞིག་ཏུ་རིས་གཅིག་ཀྱང་རིས་
གཅིག་པས་མ་ཁྱབ་སྟེ། འདོད་པའི་དགེ་བ་འདོད་པའི་དགེ་བར་རིས་གཅིག་པ་སོགས་དང་། སྤང་བྱའི་རིས་
ལྔ་ལས་སྡུག་བསྔལ་མཐོང་སྤང་སྡུག་བསྔལ་མཐོང་སྤང་དུ་རིས་འདྲ་བ་ནས། སྒོམ་སྤང་སྒོམ་སྤང་དུ་རིས་འདྲ་
བ་སོགས་དང་། དེ་ལ་ཡང་འདོད་པའི་སྡུག་བསྔལ་མཐོང་སྤང་འདོད་པའི་སྡུག་བསྔལ་མཐོང་སྤང་དུ་རིས་འདྲ་
བ་སོགས་སྤང་བྱ་དང་། ཁམས་དང་། ས་རྣམས་སོ་སོ་ནས་རིས་འདྲ་བ་དགོས་ཤིང་། དེ་ཡང་གང་ཟག་
རྒྱུད་གཅིག་གིས་བསྡུས་པ་དགོས་ཀྱི་རྒྱུད་ཐ་དད་པ་ནི་སྐལ་མཉམ་གྱི་རྒྱུར་མི་རུང་ལ། རྒྱུད་གཅིག་གིས་བསྡུས་
པ་ལ་ཡང་མིག་གི་རིགས་འདྲ་སྔ་མས་མིག་ཕྱི་མའི་སྐལ་མཉམ་གྱི་རྒྱུ་བྱེད་པ་ལས་རྣ་བའི་སྐལ་མཉམ་གྱི་རྒྱུ་བྱེད་པ་
སོགས་མི་རིགས་པས་ན་སོ་སོ་ནས་ཞིབ་ཏུ་དབྱེ་དགོས་ཀྱང་། ཧ་ཅང་རིགས་འགྲེ་ཐལ་ཆེས་ནའང་མི་རུང་སྟེ།
བུམ་པའི་རིགས་འདྲ་སྔ་མ་ལ་བུམ་པ་དང་། ཀ་བའི་རིགས་འདྲ་སྔ་མ་ལ་ཀ་བ་དགོས་པ་ལྟ་བུ་ནི་མིན་འདྲ་སྟེ།
བུམ་པའི་ཉེར་ལེན་དུ་གྱུར་པའི་འཇིམ་པ་དང་། ཀ་བའི་ཉེར་ལེན་དུ་གྱུར་པའི་ཤིང་རྣམས་དེ་དང་དེའི་རིགས་
འདྲ་སྔ་མར་བཞག་ཆོག་འདྲ་སྙམ་རུང་། དེ་འདྲའི་རིགས་འགྲེ་དེ་ཡང་ཁྱབ་ཆེས་ན་མངོན་མཚན་བླུ་བ་དུ་མ་
ཞིག་འབྱུང་ཉེན་འདུག་པས་སྐབས་སོ་སོར་སྦྱར་ནས་ལན་འདེབས་ཤེས་པར་བྱ་སྟེ་རེ་རེ་ནས་འགོད་པར་མ་ལངས་
སོ། ། རྒྱུད་ཀྱིས་མ་བསྡུས་པའི་གཟུགས་སྒྲ་སོགས་ཀྱི་སྐལ་མཉམ་ལ་ཡང་ཁམས་དང་ས་མཚུངས་པ་ནི་ངེས་པར་
དགོས་ཤིང་། སྒྲ་ལ་ཡང་རིགས་འདྲ་སྔ་ཕྱི་ནི་ཡོད་པར་འདོད་དགོས་ཏེ། རིགས་འདྲ་སྔ་མའི་སྐལ་མཉམ་
ལས་སྐྱེ་བར་འདོད་དགོས་པའི་ཕྱིར། དེ་ལ་ཁོ་ན་རེ་སྒྲ་ལ་རིགས་འདྲའི་རྒྱུན་མེད་པར་ཐལ། གནས་བདུན་
པར། འདོད་པར་གཏོགས་པའི་སྤྲུལ་པ་ནི། ། ཕྱི་ཡི་སྐྱེ་མཆེད་བཞི་རྣམ་གཉིས། ། ཞེས་པའི་ཐད་ཀྱི་འགྲེལ་པ་
མངོན་པའི་རྒྱན་ལས། སྒྲ་ནི་རྒྱུན་མེད་པའི་ཕྱིར་མི་སྤྲུལ་ལོ། ། ཞེས་གསུངས་པའི་ཕྱིར་ཟེར་ན་མ་ཁྱབ་སྟེ།
དེའི་དོན་ནི་སྒྲ་ལ་རྡུལ་རྫས་བརྒྱད་ལྡན་གྱི་རྒྱུན་མེད་ཅེས་པའི་དོན་ཡིན་པའི་ཕྱིར་ཏེ། དེ་ལ་འབྱུང་འགྱུར་གྱི་སྐྱེ་
137



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མཆེད་བཞི་པོ་དེའི་རྒྱུན་མེད་པའི་ཕྱིར་རོ། ། དེ་ལ་རིགས་འདྲའི་རྒྱུན་ནི་ཡོད་དེ། དེ་རང་གི་རིགས་འདྲ་སྔ་མའི་
སྐལ་མཉམ་གྱི་རྒྱུ་ལས་སྐྱེས་པ་གང་ཞིག རིགས་འདྲ་ཕྱི་མའི་སྐལ་མཉམ་གྱི་རྒྱུ་བྱེད་པ་ཡང་ཡོད་པའི་ཕྱིར་རོ། །
དེ་ལ་བྱེ་བྲག་སྨྲ་བས་ཟག་མེད་སྐད་ཅིག་དང་པོ་མ་ཡིན་པའི་འདུས་བྱས་ཡིན་ན་རང་གི་སྐལ་མཉམ་གྱི་རྒྱུ་ལས་སྐྱེས་
པས་ཁྱབ་ཞེས་དམ་བཅའ་བ་དང་། མ་འོངས་མི་སྐྱེ་བའི་ཆོས་ཅན་སྐྱེ་བར་མི་འདོད་པ་གཉིས་ནང་འགལ་བ་ནི་
གྲུབ་མཐའི་ཉེས་པ་ཡིན་ཀྱང་། རྩོད་པའི་ཚེ་ཟག་མེད་སྐད་ཅིག་དང་པོ་མ་ཡིན་པའི་འདུས་བྱས་ཡིན་ན་རང་གི་
སྐལ་མཉམ་གྱི་རྒྱུ་ལས་སྐྱེ་བས་ཁྱབ་ཅེས་པ་སྐྱེ་བའི་ཆོས་ཅན་གྱི་འདུས་བྱས་ལ་དགོངས་པ་ཡིན་ཞེས་སྨྲའོ།
འདིའི་སྐབས་སུ་དོགས་པར་དཔྱད་པ་ལ། འོ་ན། འདོད་པ་ནས་གཟུགས་མེད་དུ་སྐྱེ་བ་ལེན་པའི་ཚེ།
གཟུགས་མེད་དུ་སྐྱེས་མ་ཐག་པའི་གང་ཟག་དེའི་རྒྱུད་ཀྱི་སྲོག་དབང་དང་། ཡིད་དབང་སོགས་ཀྱི་སྐལ་མཉམ་
གྱི་རྒྱུ་ཡོད་དམ་མེད། མེད་ན་མི་འཐད་དེ། དེ་དག་ཟག་མེད་སྐད་ཅིག་དང་པོ་མ་ཡིན་པའི་སྐྱེ་བའི་ཆོས་ཅན་
གྱི་འདུས་བྱས་ཡིན་པའི་ཕྱིར། ཡོད་པར་འདོད་ན། དེའི་རིས་འདྲ་སྔ་མ་ལ་འདོད་པ་ནས་འཆི་འཕོ་ཁ་མའི་
གང་ཟག་གི་རྒྱུད་ཀྱི་སྲོག་དབང་དང་། ཡིད་དབང་རྣམས་འཇོག་པར་ཐལ། དེའི་སྐལ་མཉམ་གྱི་རྒྱུ་ཡོད་པ་
ནི་གང་ཞིག དེ་ལས་གཞན་འཇོག་ཏུ་མེད་པའི་ཕྱིར། འདོད་ན། མི་འཐད་པར་ཐལ། དེ་གཉིས་
ཁམས་དང་ས་མི་མཚུངས་པའི་ཕྱིར། ཟེར་ན། དེ་འདྲའི་གཟུགས་མེད་པའི་གང་ཟག་གི་སྲོག་དབང་དང་།
ཡིད་དབང་གི་རིགས་འདྲ་སྔ་མ་འཇོག་ཏུ་ཡོད་དེ། གང་ཟག་དེ་སྔར་གཟུགས་མེད་དུ་སྐྱེ་བ་བླངས་ནས་འདོད་
པ་སོགས་སུ་འཆི་འཕོ་ཁ་མའི་གནས་སྐབས་ཀྱི་སྲོག་དང་། ཡིད་དབང་རྣམས་དེའི་སྐལ་མཉམ་གྱི་རྒྱུར་འཇོག་
པའི་ཕྱིར། བྱས་པ་ལ་ཁོ་ན་རེ། དེ་ནི་མི་འཐད་དེ། དེ་འདྲའི་རིགས་འདྲ་སྔ་མ་དེ་རྒྱུན་ཆད་ནས་ཡུན་རིང་
དུ་སོང་བའི་ཕྱིར་དང་། དེ་གཉིས་ཀྱི་བར་དུ་ཆོས་གཞན་གྱིས་ཆོད་ནས་ཀྱང་ཡུན་རིང་དུ་ལོན་པའི་ཕྱིར་ཟེར་ན།
སྐྱོན་མེད་དེ། དེ་ལྟར་ཡུན་རིང་དུ་ལོན་ཀྱང་སླར་གཟུགས་མེད་དུ་སྐྱེ་བ་བླངས་པའི་ཚེ་རིགས་འདྲ་མཚམས་
སྦྱོར་བ་མི་འགལ་ཏེ། དཔེར་ན། འགོག་པ་ལ་བསྐལ་པའི་བར་དུ་མཉམ་པར་བཞག་པའི་གང་ཟག་དེ་འགོག་
པ་ལས་ལྡང་པའི་ཚེ་ལྡང་སེམས་དང་། འཇུག་སེམས་ཀྱི་བར་དུ་དུས་བསྐལ་པས་ཆོད་ཅིང་། འཇུག་སེམས་
འགགས་ནས་ཡུན་རིང་དུ་ལོན་ཀྱང་འཇུག་སེམས་དེས་ལྡང་སེམས་ཀྱི་མཚུངས་པ་དེ་མ་ཐག་རྐྱེན་བྱེད་པ་དང་།
དགེ་རྩ་ཆད་ནས་ཡུན་རིང་དུལོན་ཀྱང་སླར་མཚམས་སྦྱོར་བ་ཡོད་པ་ལྟར་ཡིན་པའི་ཕྱིར། ཚུལ་འདིས་གཞན་ལ་
138



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
ཡང་མཚུངས་སོ། ། ཡང་ཁོ་ན་རེ། འོ་ན། འདོད་པ་ནས་གཟུགས་མེད་དུ་འཆི་འཕོ་ཁ་མའི་གང་ཟག་གི་རྒྱུད་
ཀྱི་སྲོག་དབང་དེ་རང་དང་རིས་མི་མཐུན་པར་ཉིང་མཚམས་སྦྱོར་བར་ཐལ། དེ་གཟུགས་མེད་དུ་ཉིང་མཚམས་
སྦྱོར་བའི་ཕྱིར། འདོད་ན། མི་འཐད་པར་ཐལ། སྲོག་དབང་དེ་རང་དང་རིས་མཐུན་པར་ཉིང་མཚམས་
སྦྱོར་བ་ལ་དབང་བྱེད་པའི་ཕྱིར་ཏེ། གོང་དུ་སྲོག་དབང་གིས་དབང་བྱེད་ཚུལ་འཐད་པའི་ཕྱིར། ཟེར། མ་
ཁྱབ་ཏེ། གོང་དུ་བཤད་པའི་དབང་བྱེད་ཚུལ་ནི། སྲོག་དབང་ཙམ་དུ་རིས་མཐུན་པར་ཉིང་མཚམས་སྦྱོར་
བའི་དོན་ཡིན་པ་ལས། ཁམས་དང་ས་སོགས་ཐམས་ཅད་ནས་ཐམས་ཅད་དུ་རིས་མཐུན་པའི་དོན་མ་ཡིན་པའི་
ཕྱིར་རོ། ། ཡང་སྐལ་མཉམ་ལ་ས་མཚུངས་པ་དགོས་པར་བཤད་པ་ཡང་། ཉོན་མོངས་ཅན་སོགས་ཟག་བཅས་
ཕལ་ཆེ་བའི་དབང་དུ་བྱས་པ་ཡིན་གྱི། དགེ་བ་ཟག་བཅས་དང་ཟག་མེད་ལ་ནི་མ་ངེས་ཏེ། ཟག་མེད་ས་
དགུའི་ལམ་རྣམས་ནི་ས་གོང་འོག་ཕན་ཚུན་སྐལ་མཉམ་གྱི་རྒྱུ་བྱེད་པ་ཡོད་པའི་ཕྱིར་ཏེ། ས་འོག་མའི་ལམ་གྱིས་
གོང་མའི་སྐལ་མཉམ་གྱི་རྒྱུ་བྱེད་པ་ཡོད་པའི་ཕྱིར་ཏེ། དཔེར་ན། དབང་པོ་བརྟུལ་(རྟུལ་）པོའི་བསམ་
གཏན་བཞི་པའི་སས་བསྡུས་ཀྱི་ཟག་མེད་ཀྱི་ལམ་དེ་དབང་པོ་སྦྱངས་པ་ལ་བརྟེན་ནས་གསུམ་པ་མན་ཆད་ཀྱི་ཆོས་
ཀྱི་རྗེས་འབྲང་གི་ལམ་བསྐྱེད་པའི་སྐལ་མཉམ་གྱི་རྒྱུ་བྱེད་པ་ལྟ་བུ་སྟེ། དེ་བཞིན་དུ་དད་མོས་སོགས་ལ་ཡང་
མཚུངས་སོ། ། དེ་ཡང་རང་དང་ལམ་མཉམ་པ་དང་རང་ལས་ཁྱད་པར་ཅན་གྱི་སྐལ་མཉམ་གྱི་རྒྱུ་བྱེད་པ་ཡིན་གྱི།
རང་ལས་དམན་པའི་སྐལ་མཉམ་བྱེད་པ་ནི་མ་ཡིན་ཏེ། ས་དགུའི་ལམ་ནི་ཕན་ཚུན་དུ། ། མཉམ་དང་ཁྱད་པར་
ཅན་གྱི་ཡིན། ། ཞེས་གསུངས་པའི་ཕྱིར། དེ་བཞིན་དུ་དགེ་བ་ཟག་བཅས་ཐོས་བསམ་སྒོམ་གསུམ་ཡང་མཉམ་
པ་དང་ཁྱད་པར་ཅན་གྱི་སྐལ་མཉམ་གྱི་རྒྱུ་བྱེད་དེ། ཐོས་བྱུང་གིས་རང་ཉིད་དང་། བསམ་བྱུང་དང་།
སྒོམ་བྱུང་གསུམ་གའི་སྐལ་མཉམ་དང་། བསམ་བྱུང་གིས་རང་དང་སྒོམ་བྱུང་གི་སྐལ་མཉམ་དང་། སྒོམ་བྱུང་
གིས་རང་ཉིད་ཁོ་ནའི་སྐལ་མཉམ་གྱི་རྒྱུ་བྱེད་པའི་ཕྱིར། འདིའི་ཐད་ཀྱི་འགྲེལ་པ་མངོན་པའི་རྒྱན་གྱི་མཆན་
བུར། ལུང་མ་བསྟན་བཞི་དང་འདོད་པའི་སྤྲུལ་པ་བཞི་ནས་གཅིག་གི་བར་དེ་ལྟར་དུ་སྦྱར་རོ། ། དེའི་ཤུགས་ལ་
དགེ་བ་སྐྱེས་ཐོབ་རྣམས་དང་། ཉོན་མོངས་ཅན་རྣམས་ཕན་ཚུན་སྐལ་མཉམ་དུ་བསྟན་ཏེ། དགེ་བ་སྐྱེས་ཐོབ་
ཆུང་ངུའི་སྐལ་མཉམ་ཉོན་མོངས་ཅན་ནི། དགེ་རྩ་གཅོད་པ་དང་། གཉེན་པོས་སྤོང་བའི་དུས་ལྟ་བུའོ། །
ཞེས་པ་ཞིག་གསུངས་འདུག་པ་ནི། བྱེ་སྨྲའི་འདོད་ཚུལ་ལ་རིག་པའི་འཕུལ་མཚམས་ཀྱིས་གནོད་བྱེད་བསྟན་པ་
139



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཡིན་ནམ། བྱེ་སྨྲའི་རང་ལུགས་བསྟན་པ་གང་ཡིན་དཔྱད་པའི་གཞིར་སྣང་སྟེ། རང་ལུགས་སུ་འདོད་ན་ནི།
དགེ་རྩ་ཆད་ཁ་མའི་སྐྱེས་ཐོབ་ཆུང་ངུ་དེ། དེ་གཅོད་བྱེད་ཀྱི་ལོག་ལྟའི་སྐལ་མཉམ་གྱི་རྒྱུ་དང་སླར་དགེ་རྩ་
མཚམས་སྦྱོར་བའི་ཚེ་ལོག་ལྟ་དེ་དགེ་རྩ་ཕྱི་མའི་སྐལ་མཉམ་དུ་འཇོག་པར་སྣང་ལ། དེ་ལྟར་ན་སྐལ་མཉམ་ལ་
དགེ་བ་ཟག་བཅས་དགེ་བ་ཟག་བཅས་སུ་རིས་མཐུན་པ་དང་། ཉོན་མོངས་ཅན་ཉོན་མོངས་ཅན་དུ་རིས་
མཐུན་པ་དགོས་པར་བཤད་པ་ཡང་ཁྱབ་མཐའ་མ་ངེས་པར་འགྱུར་བ་དང་། ལོག་ལྟ་དེ་དགེ་རྩ་སྔོན་མའི་
གཅོད་བྱེད་དང་། དགེ་རྩ་ཕྱི་མའི་མཚམས་སྦྱོར་བྱེད་གཉིས་ཀར་ཐལ་བ་དང་། དེ་འདྲའི་འདོད་པའི་ལོག་
ལྟ་དེ་ནི་མི་དགེ་ཡིན་པས་མི་དགེ་བས་དགེ་བའི་སྐལ་མཉམ་དང་། དགེ་བས་མི་དགེ་བའི་རིས་འདྲའི་སྐལ་
མཉམ་གྱི་རྒྱུ་བྱེད་པ་ཡོད་ན། འདོད་པའི་ཉོན་མོངས་ཀྱིས་གོང་མའི་ཉོན་མོངས་ཅན་གྱི་སྐལ་མཉམ་གྱི་རྒྱུ་མི་
བྱེད་པ་དང་། འདོད་པའི་སྡུག་བསྔལ་མཐོང་སྤང་གིས་འདོད་པའི་ཀུན་འབྱུང་མཐོང་སྤང་གི་སྐལ་མཉམ་གྱི་རྒྱུ་
མི་བྱེད་པ་དང་། མཐོང་སྤང་གིས་སྒོམ་སྤང་གི་སྐལ་མཉམ་གྱི་རྒྱུ་མི་བྱེད་པ་སོགས་འདོད་པ་མཐའ་དག་ལ་བློ་
རྩེའི་གཏད་སོ་རྡུལ་ཙམ་མེད་པར་ཐལ་བ་དང་། མི་དགེ་བ་དང་དགེ་བ་རིས་མཐུན་དུ་འཇོག་རིགས་ན།
དགེ་བ་དང་ལུང་མ་བསྟན་རིས་མཐུན་དང་། ལུང་མ་བསྟན་དང་མི་དགེ་བ་ཡང་རིས་མཐུན་དུ་འཇོག་མི་
རིགས་པའི་རྒྱུ་མཚན་མེད་པ་སོགས་སུ་འགྱུར་བར་སྣང་བས། དེས་ན་རིགས་པའི་འཕུལ་མཚམས་ལས་རང་
ལུགས་སུ་བསྟན་པ་མིན་འདྲ་སྙམ་སྟེ་དཔྱད་པར་མཛོད་ཅིག
ཡང་བྱེ་བྲག་སྨྲ་བས་སྐལ་མཉམ་དང་ཀུན་འགྲོའི་རྒྱུ་ལ་འདས་པ་དང་ད་ལྟར་བ་མ་གཏོགས་མ་འོངས་པ་མི་
འཇོག་སྟེ། མ་འོངས་པ་ལ་སྔ་ཕྱིའི་གོ་རིམ་མེད་པའི་ཕྱིར་ཞེས་འདོད་ལ། དེ་ནི་འགྲེལ་པ་མངོན་པའི་རྒྱན་དུ།
མ་འོངས་པ་ལ་སྔ་ཕྱི་མེད་ལ་འདས་པ་ལ་ཡོད་དོ་ཞེས་བྱ་བ་ནི་ཁྱད་པར་མེད་པ་ལ་དབྱེ་བ་འབྱེད་པ་བྱེ་བྲག་སྨྲ་བའི་
གྲུབ་མཐའ་ཡིན་གྱི་ཡང་དག་པ་ནི་མ་ཡིན་ཏེ། ཞེས་གསུངས་པ་ལྟར་ཏེ། མ་འོངས་པ་ལ་གོ་རིམ་མེད་ན་ད་
ལྟར་བ་དང་། འདས་པ་ལ་ཡང་གོ་རིམ་མེད་པར་འགྱུར་ཏེ། མ་འོངས་པ་ནས་ད་ལྟར་བ་དང་། ད་ལྟ་བ་
ནས་འདས་པར་འཕོ་དགོས་པའི་ཕྱིར་རོ། ། །
མཚུངས་ལྡན་རྒྱུ་ནི་སེམས་དག་དང་། ། ཞེས་སོགས་ཀྱི་སྐབས་སུ། མཚུངས་ལྡན་གྱི་རྒྱུ་ནི། སེམས་
དང་དེའི་འཁོར་དུ་གྱུར་བའི་སེམས་བྱུང་རྣམས་ཏེ། དེ་དག་ཕན་ཚུན་དུས་མཉམ་པ་མ་ཟད། རྟེན་དང་།
མ་བ
140



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ། །
དམིགས་པ། རྣམ་པ། དུས། རྗེས་ཏེ་རྣམ་པ་ལྔས་ཕན་ཚུན་མཚུངས་པར་ལྡན་པའི་ཕྱིར་རོ། ། དེས་ན་
མཚུངས་ལྡན་གྱི་རྒྱུ་ཡིན་ན་ལྷན་ཅིག་འབྱུང་བའི་རྒྱུ་ཡིན་པས་ཀྱང་ཁྱབ་པ་ཡིན་ནོ། ། །
ཀུན་འགྲོ་ཞེས་བྱ་ཉོན་མོངས་ཅན། ། ཞེས་སོགས་ཀྱི་སྐབས་སུ། ཀུན་འགྲོའི་རྒྱུ་ནི་ཉོན་མོངས་ཅན་ཁོ་ན་
སྟེ། འདོད་པའི་སྡུག་བསྔལ་མཐོང་སྤང་གི་ལྟ་བ་དང་། ཐེ་ཚོམ་དང་མ་རིག་པ་སྟེ་བདུན་དང་། འདོད་
པའི་ཀུན་འབྱུང་མཐོང་སྤང་གི་ལྟ་བ་མཆོག་འཛིན་དང་། ལོག་ལྟ་དང་། ཐེ་ཚོམ་དང་། མ་རིག་པ་སྟེ་བཅུ་
གཅིག་དང་། ཁམས་གོང་མ་གཉིས་སོ་སོར་ཡང་དེ་ལྟར་བཅུ་གཅིག་རེ་སྟེ་ཕྲ་རྒྱས་སུམ་ཅུ་རྩ་གསུམ་མཚུངས་
ལྡན་མཚན་ཉིད་དང་བཅས་པ་གནས་ལྔ་པར་འཆད་འགྱུར་རྣམས་ཏེ། ཁམས་སོ་སོའི་ཀུན་འགྲོ་དེ་དག་ཁམས་
དང་དེའི་ཉོན་མོངས་ཅན་རྣམས་ཀྱི་སྔོན་དུ་འགྲོ་བའི་ཐུན་མོང་མ་ཡིན་པའི་རྒྱུ་བྱེད་པའི་ཕྱིར། དེ་ཡང་ཉོན་
མོངས་ཅན་དེ་དང་དེའི་ཀུན་འགྲོའི་རྒྱུར་འགྱུར་བ་ལ་ཁམས་དང་། ས་རིས་མཐུན་པ་དང་། གང་ཟག་རྒྱུད་
གཅིག་གིས་བསྡུས་པ་སོགས་ནི་ངེས་པར་དགོས་ལ། སྤང་བྱ་རིས་གཅིག་པ་ནི་མི་དགོས་ཏེ། སྡུག་བསྔལ་དང་
ཀུན་འབྱུང་མཐོང་སྤང་གི་ཀུན་འགྲོ་ནི་སྤང་བྱ་རིས་ལྔ་ཆར་གྱི་ཀུན་འགྲོའི་རྒྱུ་བྱེད་པ་ཡོད་པའི་ཕྱིར་རོ། ། དེའི་ཕྱིར་
ཆོས་དེའི་ཀུན་འགྲོའི་རྒྱུ་ཡིན་ན། ཆོས་དེའི་སྐལ་མཉམ་གྱི་རྒྱུ་ཡིན་པས་ཀྱང་མ་ཁྱབ་པ་ཡིན་ནོ། ། འོ་ན། རྒྱུན་
ཞུགས་དང་། ཕྱིར་མི་འོང་སོགས་ཀྱི་རྒྱུད་ལ་ཡོད་པའི་ཉོན་མོངས་ཅན་རྣམས་ཀུན་འགྲོའི་རྒྱུ་ལས་མ་སྐྱེས་པར་
འགྱུར་ཏེ། ཀུན་འགྲོ་དེ་དག་སྤང་ནས་མེད་པའི་ཕྱིར་ཟེར་ན། སྐྱོན་མེད་དེ། དེ་དག་འདས་པ་ལས་སྐྱེས་
པའི་ཕྱིར་ཞེས་བྱེ་བྲག་སྨྲ་བ་ཟེར་རོ། ། རྣམ་སྨིན་རྒྱུ་ནི་མི་དགེ་དང་། ། ཞེས་སོགས་ཀྱི་སྐབས་སུ། རྣམ་སྨིན་གྱི་རྒྱུ་
ནི་དགེ་བ་དང་དགེ་བ་ཟག་བཅས་རྣམས་ཁོ་ན་ཡིན་ཏེ། དེ་དག་རང་འབྲས་རྣམ་སྨིན་གྱི་འབྲས་བུ་འབྱིན་བྱེད་
ཡིན་པའི་ཕྱིར། ལུང་མ་བསྟན་དང་ཟག་མེད་རྣམས་ནི་རྣམ་སྨིན་གྱི་རྒྱུ་མ་ཡིན་ཏེ། ལུང་མ་བསྟན་རྣམས་ནི་
ས་བོན་རུལ་པ་བཞིན་དུ་སྟོབས་ཆུང་བའི་ཕྱིར་དང་། ཟག་མེད་རྣམས་ནི་སྲེད་པའི་རླན་དང་བྲལ་བའི་ཕྱིར་
རྣམ་སྨིན་མི་འབྱིན་ནོ། ། ཡང་། ཀུན་འགྲོ་དང་སྐལ་མཉམ་གཉིས་ལ་མ་འོངས་པ་མེད་ཀྱང་། ལྷན་ཅིག་
འབྱུང་བ་དང་། མཚུངས་ལྡན་དང་། རྣམ་སྨིན་གྱི་རྒྱུ་དང་། བྱེད་རྒྱུ་འདུས་བྱས་རྣམས་ལ་ནི་དུས་གསུམ་
ཅི་རིགས་པར་ཡོད་དོ། ། །
141



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འབྲས་བུ་ལྔ་བཤད།
འདུས་བྱས་བྲལ་བཅས་འབྲས་བུ་ཡིན། ། ཞེས་སོགས་ཀྱི་སྐབས་སུ། འབྲས་བུ་ལ་དངོས་བཏགས་མ་ཕྱེ་
ན་ལྔ་སྟེ། རྣམ་སྨིན་གྱི་འབྲས་བུ་དང་། རྒྱུ་མཐུན་གྱི་འབྲས་བུ་དང་། བདག་འབྲས་དང་། སྐྱེས་བུ་བྱེད་
འབྲས་དང་། བྲལ་བའི་འབྲས་བུ་སྟེ་ལྔའོ། ། དེ་དག་ལས་དང་པོ་རྣམ་སྨིན་གྱི་འབྲས་བུ་ནི། རང་གི་རྒྱུ་དགེ་
བ་ཟག་བཅས་དང་མི་དགེ་བ་གང་རུང་གི་ཕྱི་ལོགས་སུ་བྱུང་བའི་མ་བསྒྲིབས་ལུང་མ་བསྟན་གྱི་ཆོས་སེམས་ཅན་གྱི་
རྒྱུད་ཀྱིས་བསྡུས་པ་ཞིག་ལ་བྱེད་པ་ཡིན་ལ། རྒྱུ་མཐུན་གྱི་འབྲས་བུ་ནི་རང་གི་རིས་འདྲ་སྔོན་མའི་རྒྱུ་ལས་སྐྱེས་པ་
སྟེ། རིས་འདྲ་ཚུལ་ནི་གོང་དུ་སྐལ་མཉམ་གྱི་རྒྱུའི་སྐབས་སུ་བཤད་པ་ལྟར་ཏེ། ཟག་མེད་སྐད་ཅིག་དང་པོ་མ་
ཡིན་པའི་སྐྱེ་བའི་ཆོས་ཅན་གྱི་འདུས་བྱས་ཐམས་ཅད་རྒྱུ་མཐུན་གྱི་འབྲས་བུར་འདོད་དོ། ། བདག་འབྲས་ནི།
རང་ཉིད་སྐྱེ་བ་ལ་གེགས་མི་བྱེད་པའི་འདུས་བྱས་ཐམས་ཅད་ཆོས་དེའི་བྱེད་རྒྱུར་འཇོག་པ་བཞིན་དུ། ཆོས་དེ་
ཡང་རང་ཉིད་སྐྱེ་བ་ལ་གེགས་མི་བྱེད་པའི་འདུས་བྱས་ཐམས་ཅད་ཀྱི་བདག་འབྲས་སུ་འཇོག་པ་སྟེ། དེ་ལྟ་ན་
འདུས་མ་བྱས་ཀྱི་བདག་འབྲས་སུའང་འཇོག་རིགས་ཀྱང་མི་འཇོག་པ་ན་གྲུབ་མཐའི་ཀུན་བརྟགས་སོ། ། སྐྱེས་བུ་
བྱེད་འབྲས་ལ་བསྐྱེད་པའི་སྐྱེས་བུ་བྱེད་འབྲས་དང་། ཐོབ་པའི་སྐྱེས་བུ་བྱེད་འབྲས་གཉིས་ལས། དང་པོ་ནི་
འདུས་བྱས་ཀྱི་དབང་དུ་བྱས་པ་སྟེ། རྒྱུ་གང་གིས་སྟོབས་ཀྱིས་འབྲས་བུ་གང་བསྐྱེད་པའི་འབྲས་བུ་ཞིག་ལ་བྱེད་
པ་ཡིན་ལ། ཕྱི་མ་ནི། ། ལམ་སྒོམ་སྟོབས་ཀྱིས་ཐོབ་པའི་སོ་སོར་བརྟགས་འགོག་ལྟ་བུ་ལ་བྱེད་པ་སྟེ། ཕྱི་མ་
འདི་དང་བྲལ་བའི་འབྲས་བུ་དོན་གཅིག་གོ། དེ་ལ་ཁོ་ན་རེ། ཐོབ་པའི་སྐྱེས་བུ་བྱེད་འབྲས་ལ་འདུས་མ་བྱས་
ཀྱིས་ཁྱབ་པར་ཐལ། མཚན་གཞི་འཇོག་ཚུལ་ལ་བློ་རྩེ་ཡོད་པའི་ཕྱིར། འདོད་ན། མ་ཁྱབ་པར་ཐལ།
རྣམ་གྲོལ་ལམ་དེ་ཡང་དེ་ཡིན་པའི་ཕྱིར། དེར་ཐལ། དེ་ལ་ཡང་། གང་གི་སྟོབས་ཀྱིས་གང་ཐོབ་པ། ། ཞེས་
པའི་དོན་ཚང་པའི་ཕྱིར་ན་མ་ཁྱབ། འོ་ན། རྣམ་གྲོལ་ལམ་དེ་བྲལ་འབྲས་སུ་ཡང་འཇོག་རིགས་པར་ཐལ།
དེ་ལ། གང་གི་སྟོབས་ཀྱིས་གང་བྲལ་བའི་དོན་ཚང་བའི་ཕྱིར། ཁྱབ་པ་འགྲིག་གོ། དེས་ན་ཐོབ་པའི་སྐྱེས་
བུ་བྱེད་འབྲས་དང་། བྲལ་འབྲས་གཉིས་ནི་འདུས་མ་བྱས་ལ་བཏགས་པའི་འབྲས་བུ་བཏགས་པ་བ་ཡིན་ནོ། །
ཡང་། འབྲས་བུ་དེ་དག་རྒྱུ་དྲུག་པོ་གང་དང་གང་ལས་སྐྱེས་པ་དང་། རྒྱུ་དེ་དག་གིས་འབྲས་བུ་གང་དང་གང་
བསྐྱེད་པ་སོགས་ནི་རྩ་བ་ཉིད་ལ་ཚིག་འགྲེལ་ཞིབ་ཏུ་ཐེབས་ན་ཤེས་པར་སྣང་བས་འདིར་རེ་རེ་ནས་མ་བཀོད་ལ།
142



༢་
དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
དེ་དག་ཀྱང་གཙོ་ཆེ་བའི་དབང་དུ་བྱས་པ་ལས་ཁྱབ་མཐའ་ངེས་པ་ནི་མ་ཡིན་ཏེ་དཔྱད་ན་ཤེས་སོ། ། འདིའི་སྐབས་
སུ་འབྲས་བུ་འཛིན་པ་དང་། འབྱིན་པ་ཞེས་པའི་ཁྱད་པར་བཤད་པ་ནི། རྒྱུ་དེ་དག་གང་རུང་ད་ལྟར་བ་ཁོ་
ནའི་འབྲས་བུ་འཛིན་འབྱིན་གྱི་དབང་དུ་བྱས་པ་སྟེ། འབྲས་བུ་འཛིན་པ་ཞེས་པ་རང་དང་དུས་མཉམ་པའམ་
དེ་མ་ཐག་ཏུ་འབྲས་བུ་འབྱིན་པའི་ནུས་པ་མཐུ་ཅན་ཞིག་ལ་བྱེད་པ་དང་། འབྲས་བུ་འབྱིན་པ་ནི་འབྲས་བུ་
དངོས་སུ་བསྐྱེད་པ་ལ་བྱེད་པ་ཡིན་ལ། དེའི་དབང་དུ་བྱས་ན་འདས་པ་ནི་བྱ་བ་འགགས་ཟིན་པའི་ཕྱིར་དང་།
མའོངས་པ་ནི་བྱ་བ་མ་སྐྱེས་པའི་ཕྱིར་འབྲས་བུ་ད་ལྟར་བ་འཛིན་པ་དང་འབྱིན་པར་མི་ནུས་ཞེས་འདོད་དེ།
དེས་ན་ལྔ་པོ་ད་ལྟར་འབྲས་བུ་འཛིན། ། ཞེས་པའི་དངོས་བསྟན་ནི། བྱེད་རྒྱུ་ལས་གཞན་པའི་རྒྱུ་ལྔ་པོ་ད་ལྟར་
བས་འབྲས་བུ་ད་ལྟར་བ་ནུས་པའི་ཚུལ་དུ་འཛིན་པ་ལ་བྱེད་པ་དང་། གཉིས་ནི་རབ་ཏུ་འབྱིན་པར་བྱེད། ། ཅེས་
པས་དེའི་ནང་ནས་ལྷན་ཅིག་འབྱུང་བ་དང་། མཚུངས་ལྡན་གྱི་རྒྱུ་གཉིས་ཀྱིས་ནི་འབྲས་བུ་འཛིན་འབྱིན་དུས་
མཉམ་དུ་ལྟར་རབ་ཏུ་འབྱིན་པར་བྱེད་པ་དང་། ད་ལྟར་གྱི་དང་ཞེས་པས་སྐལ་མཉམ་དང་ཀུན་འགྲོ་གཉིས་
ཀྱིས་ཀྱང་ད་ལྟར་སྟེ་རང་གི་འཇུག་ཐོག་དེ་མ་ཐག་ཏུ་འབྲས་བུ་དངོས་སུ་འབྱིན་པ་ཡོད་པའི་ཕྱིར་རོ། ། སྐབས་དེའི་
དངོས་བསྟན་དེ་ལྟར་ཡིན་པ་ལས། སྤྱིར་རྒྱུ་འདས་པས་འབྲས་བུ་མི་འཛིན་པ་དང་། མི་འབྱིན་པ་ནི་མ་ཡིན་
ཏེ། འདས་པ་དག ཅེས་པས་སྐལ་མཉམ་དང་ཀུན་འགྲོའི་རྒྱུ་གཉིས་འདས་པས་ཀྱང་འབྲས་བུ་འབྱིན་པར་
བསྟན་པ་དང་། ལྷག་པར་རྣམ་སྨིན་གྱི་རྒྱུ་ནི། གཅིག་ནི་འདས་པས་འབྱིན་པར་བྱེད། ། ཅེས་ངེས་པ་རང་
ཉིད་འདས་རྗེས་སུ་རྣམ་སྨིན་གྱི་འབྲས་བུ་འབྱིན་པ་ལས་རང་དང་དུས་མཉམ་དང་། དེ་མ་ཐག་ཏུ་རྣམ་སྨིན་གྱི་
འབྲས་བུ་མི་འབྱིན་པར་བསྟན་པའི་ཕྱིར། དེ་ལ་ཁོ་ན་རེ། འོ་ན། རྣམ་སྨིན་གྱི་རྒྱུ་དེས་འབྲས་བུ་ད་ལྟར་བ་
དངོས་སུ་མི་འབྱིན་པར་ཐལ། དེས་རང་དང་དུས་མཉམ་དང་དེ་མ་ཐག་ཏུ་རྣམ་སྨིན་གྱི་འབྲས་བུ་མི་འབྱིན་
པའི་ཕྱིར། འདོད་ན། ལྔ་པོ་ད་ལྟར་འབྲས་བུ་འཛིན་ཞེས་པའི་དངོས་བསྟན་གྱི་འབྲས་བུ་འཛིན་འབྱིན་ནུས་
པའི་རྒྱུ་ཁོངས་སུ་རྣམ་སྨིན་གྱི་རྒྱུ་མེད་པར་ཐལ་ལོ། ། ཞེ་ན། དེའི་སྐྱོན་མེད་དེ། རྣམ་སྨིན་གྱི་རྒྱུས་རང་དང་
དུས་མཉམ་དང་དེ་མ་ཐག་ཏུ་འབྲས་བུ་ད་ལྟར་བ་དངོས་སུ་མི་འབྱིན་པར་གསུངས་པ་ནི། བཤད་མ་ཐག་པ་
ལྟར། རྣམ་སྨིན་གྱི་འབྲས་བུའི་དབང་དུ་བྱས་པ་ལས། སྤྱིར་འབྲས་བུ་ད་ལྟར་བ་འབྱིན་མི་ནུས་པས་ཁྱབ་
པར་བསྟན་པ་མ་ཡིན་ཏེ། རྣམ་སྨིན་གྱི་རྒྱུའི་ངོ་བོར་གྱུར་པའི་མཚུངས་ལྡན་དང་། ལྷན་ཅིག་འབྱུང་སོགས་
143



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
རྒྱུ་དྲུག་ཀ་ཡིན་པ་ཡོད་པའི་ཕྱིར་ཏེ། འཇིག་མཐར་གཉིས་དང་མཚུངས་ལྡན་ལས་གཞན་པའི་འདོད་པའི་སྡུག་
བསྔལ་མཐོང་སྤང་དུ་གྱུར་བའི་མ་རིག་པ་ལྟ་བུ་རྒྱུ་དྲུག་ཀ་ཡིན་པའི་ཕྱིར། དེར་མ་ཟད་སྤྱིར་རྒྱུ་དྲུག་པོ་རེ་རེ་ལ་
རྒྱུ་དྲུག་ཀ་ཡིན་པ་ཡོད་པའི་ཕྱིར་ཏེ། རེ་རེ་ནས་ཡོད་མེད་བརྟགས་ན་ཤེས་པའི་ཕྱིར། དེས་ན་རྒྱུ་དྲུག་པོ་ནང་
ཕན་ཚུན་མི་འགལ་བའི་ཚུལ་འདི་ཤེས་ན། སྐབས་དེར་འབྲས་བུ་འཛིན་འབྱིན་གོང་འོག་གི་ཚུལ་ལ་རྨོངས་པར་
མི་འགྱུར་ཏེ། རྣམ་སྨིན་གྱི་རྒྱུས་འབྲས་བུ་ད་ལྟ་བ་གཏན་ནས་མི་འབྱིན་ནོ་སྙམ་པ་དང་། མཚུངས་ལྡན་དང་
ལྷན་ཅིག་འབྱུང་བའི་རྒྱུས་འབྲས་བུ་ད་ལྟ་བ་ཁོ་ན་ལས་མ་འོངས་པ་མི་འབྱིན་ནམ་སྙམ་པའི་ཐེ་ཚོམ་རང་གྲོལ་དུ་
འགྱུར་རོ། ། གཞན་ཡང་། གཅིག་ནི་འདས་པས་འབྱིན་པར་བྱེད། ། ཅེས་པ་ལ་འགྲེལ་པ་རྣམས་སུ། རྣམ་
སྨིན་གྱི་རྒྱུ་ནི་འདས་པ་ཁོ་ནས་འབྲས་བུ་འབྱིན་པར་བྱེད། ཅེས་གསུངས་པའི་དོན་ཡང་། གོང་དུ་བཤད་པ་
ལྟར་རྣམ་སྨིན་གྱི་རྒྱུས་རྣམ་སྨིན་གྱི་འབྲས་བུ་ད་ལྟར་བ་འབྱིན་པ་ལ་ངེས་པར་རང་ཉིད་འདས་དགོས་པའི་དོན་
ཡིན་པ་ལས། འདས་པ་ཁོ་ནས་མ་གཏོགས་རྣམ་སྨིན་གྱི་རྒྱུ་ད་ལྟར་བས་རྣམ་སྨིན་གྱི་འབྲས་བུ་གཏན་ནས་
འབྱིན་མི་ནུས་པའི་དོན་ནི་མ་ཡིན་ཏེ། དེས་མ་འོངས་པ་ན་རྣམ་སྨིན་གྱི་འབྲས་བུ་འབྱིན་པའི་ཕྱིར། དེ་ལྟར་
མ་ཡིན་ན། རྣམ་སྨིན་གྱི་རྒྱུ་ད་ལྟར་བའི་རྣམ་སྨིན་གྱི་འབྲས་བུ་མེད་པར་ཐལ་བར་འགྱུར་བས་ཚིག་སྐྱོན་གཅོད་
ལུགས་ཤེས་དགོས་སོ། ། ཡང་། ལྔ་པོ་ད་ལྟར་འབྲས་བུ་འཛིན། ། ཞེས་པའི་སྐབས་སུ། བྱེད་རྒྱུ་ལས་གཞན་
པའི་རྒྱུ་ལྔ་ཞེས་བཤད་ན། བྱེད་རྒྱུ་འདུས་བྱས་ལ་འབྲས་བུ་ད་ལྟར་བ་འཛིན་པ་མེད་དམ་ཞེ་ན། དེ་ནི་ཡོད་
མོད་ཀྱང་། དེ་དག་རྒྱུ་ལྔ་པོ་གང་རུང་གི་ཁོངས་སུ་གཏོགས་པའི་ཕྱིར་དང་། བྱེད་རྒྱུ་ལ་འདུས་མ་བྱས་ཀྱང་
བཞག་པའི་དབང་གིས་དེ་ལས་གཞན་པ་ཞེས་གསུངས་པ་ཡིན་ནོ། ། ཡང་ཁོ་ན་རེ། གཉེན་པོ་སྟོབས་བཞིས་
རྣམ་སྨིན་འདག་ངེས་ཀྱི་མི་དགེ་བའི་ལས་ཀྱི་རྣམ་སྨིན་གྱི་འབྲས་བུ་ཡོད་དམ་མེད། མེད་ན་ལས་དེ་རྣམ་སྨིན་གྱི་
རྒྱུ་ཡིན་པའི་དོན་མ་ཚང་ཞིང་། དེ་འདྲའི་རྣམ་སྨིན་དེ་གཉེན་པོ་སྟོབས་བཞིས་དག་བྱ་ཡང་མ་ཡིན་པར་འགྱུར་
ཏེ་མེད་པའི་ཕྱིར། གལ་ཏེ་ཡོད་ན། དེ་འདྲའི་རྣམ་སྨིན་དེ་ལས་དེ་རྒྱུད་ལྡན་གྱི་གང་ཟག་དང་རྒྱུད་གཅིག་
པའི་རྒྱུད་ལ་ཡོད་པར་ཐལ། དེ་ལས་གཞན་ལ་བཞག་ཏུ་མེད་པའི་ཕྱིར། འདོད་ན། དེ་དང་རྒྱུད་གཅིག་
པའི་གང་ཟག་གི་རྒྱུད་ལ་ལས་དེའི་རྣམ་སྨིན་གྱི་འབྲས་བུ་གྲུབ་པར་ཐལ། དེའི་རྒྱུད་ལ་དེ་ཡོད་པའི་ཕྱིར།
འདོད་ན། ལས་དེས་རྣམ་སྨིན་འབྱིན་པར་ཐལ། འདོད་ན། དེ་འདྲའི་རྣམ་སྨིན་དེ་གཉེན་པོ་སྟོབས་
144



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
བཞིས་མ་དག་པར་ཐལ་ལོ། ། ཟེར་ན། དེ་འདྲའི་ལས་དེ་གཉེན་པ་སྟོབས་བཞིས་དག་བྱེད་མ་བྱུང་ན་རྣམ་སྨིན་
འབྱིན་པར་གྱུར་པའི་ལས་ཡིན་པས་རྣམ་སྨིན་གྱི་རྒྱུ་ནི་ཡིན་ཀྱང་། གཉེན་པོའི་དག་བྱེད་བྱུང་བ་ན་ལས་དེ་རྣམ་
སྨིན་འབྱིན་མི་ནུས་པར་སོང་བའི་ཕྱིར། རྣམ་སྨིན་གྱི་རྒྱུ་ཡིན་ན། དེའི་རྣམ་སྨིན་གྱི་འབྲས་བུ་ཡོད་པས་མ་
ཁྱབ། ཞེས་བྱའོ། ། འོ་ན། དེ་འདྲའི་རྣམ་སྨིན་དེ་གཉེན་པོ་སྟོབས་བཞིའི་དག་བྱ་མ་ཡིན་ནམ་ཞེ་ན། དེ་
འདྲའི་ལས་དེ་ལ་རྣམ་སྨིན་འབྱིན་པའི་ནུས་པ་ཡོད་པ་དེ། གཉེན་པོ་སྟོབས་བཞིས་དག་པའམ་ནུས་མེད་དུ་
བྱེད་པ་ལ། རྣམ་སྨིན་དག་པའི་ཐ་སྙད་བྱས་པ་ལས་རྣམ་སྨིན་དངོས་ནི་དེའི་དག་བྱ་མ་ཡིན་ཏེ། དེ་འདྲའི་
ལས་ཀྱི་རྣམ་སྨིན་དངོས་མེད་པའི་ཕྱིར་རོ། ། དེ་ནི་ཁོང་ཁྲོ་དང་ལོག་ལྟས་འཇོམས་ངེས་ཀྱི་དགེ་རྩའི་རྣམ་སྨིན་གྱི་
འབྲས་བུ་ཡོད་མེད་ཀྱང་མཚུངས་སོ། ། འགྲེལ་པ་མངོན་པའི་རྒྱན་དུ། དགེ་བའི་སྐལ་མཉམ་གྱི་རྒྱུས་འབྲས་བུ་
འཛིན་འབྱིན་མུ་བཞིར་གསུངས་པའི། དང་པོ་འཛིན་ལ་མི་འབྱིན་པ་ནི་དགེ་རྩ་གཅོད་པའི་གནས་སྐབས་ཀྱི་
དགེ་བའི་ཐོབ་པ་ཐ་མ་དང་། གཉིས་པ་འབྱིན་ལ་མི་འཛིན་པ་ནི་ཉིང་མཚམས་སྦྱོར་བའི་སྐབས་ཀྱི་དགེ་བའི་
ཐོབ་པ་དང་པོ་དང་། གསུམ་པ་གཉིས་ཀ་ཡིན་པ་ནི་དགེ་རྩ་མ་ཆད་པའི་གནས་སྐབས་ལྷག་མ་དང་། བཞི་པ་
གཉིས་མིན་ནི་གོང་ས་ལས་ཉམས་པའམ། དགེ་རྩ་ཆད་པའི་གནས་སྐབས་སོ། ། ཞེས་གསུངས་པ་ནི། དགེ་
བའི་སྐལ་མཉམ་གྱི་རྒྱུས་རྣམ་སྨིན་གྱི་འབྲས་བུ་འཛིན་འབྱིན་གྱི་མུ་བཤད་པ་ལས། སྐལ་མཉམ་གྱི་འབྲས་བུ་
འཛིན་འབྱིན་བཤད་པ་མ་ཡིན་པ་ནི་མཚན་གཞི་འཇོག་ཚུལ་གྱིས་ཤེས་པས། སྐལ་མཉམ་གྱི་རྒྱུ་ཞེས་གསུངས་པ་
ལ་བརྟེན་ནས་འཁྲུལ་བར་མི་བྱ་སྟེ། ཇི་ལྟར་ཞེ་ན། མུ་དང་པོའི་དགེ་བའི་ཐོབ་པ་ཐ་མ་དེས་རྣམ་སྨིན་གྱི་
འབྲས་བུ་འཛིན་ཀྱང་འབྱིན་པའི་ནུས་པ་ལོག་ལྟས་བཅོམ་ཟིན་པས་འབྱིན་མི་ནུས་པའི་དོན་དང་། མུ་གཉིས་
པ་ནི། བདེ་འགྲོར་ཉིང་མཚམས་སྦྱོར་བའི་རྣམ་སྨིན་གྱི་ཕུང་པོ་འཕེན་བྱེད་ཀྱི་དགེ་བ་འདས་པའི་ཐོབ་པ་ཉིང་
མཚམས་སྦྱོར་བའི་གང་ཟག་དེའི་རྒྱུད་ལ་ཡོད་པ་ལ་དགོངས་པ་སྟེ། དེ་ནི་རྣམ་སྨིན་གྱི་འབྲས་བུ་འབྱིན་ཟིན་
ཅིང་། ལན་གཉིས་འབྱིན་པ་མེད་པའི་ཕྱིར་རྣམ་སྨིན་གྱི་འབྲས་བུ་མི་འཛིན་པའི་དོན་དང་། མུ་གསུམ་པ་
དགེ་རྩ་མ་ཆད་པའི་གནས་སྐབས་ཀྱི་དགེ་བ་ཟག་བཅས་ཕལ་ཆེ་བ་ནི་རྣམ་སྨིན་གྱི་འབྲས་བུ་འཛིན་འབྱིན་གཉིས་
ཀ་ནུས་པ་དང་། མུ་བཞི་པ་དགེ་རྩ་ཆད་པའི་གང་ཟག་གི་རྒྱུད་ཀྱི་སེམས་དང་སེམས་བྱུང་སོགས་དགེ་བའི་རྣམ་
སྨིན་གྱི་འབྲས་བུ་འཛིན་འབྱིན་གཉིས་ཀ་མི་ནུས་པའི་ཕྱིར། མུ་བཞི་པ་ལ་གོང་ས་ལས་ཉམས་པའི་ཞེས་
145



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
གསུངས་པ་ནི། གོང་མའི་དགེ་བ་ཟག་བཅས་ཀྱི་རྣམ་སྨིན་གྱི་འབྲས་བུ་ལ་མུ་བཞི་ཙི་ན་ཞེས་པའི་དོན་ཡིན་པ་
ལས་དགེ་བ་སྤྱི་ཙམ་གྱི་དབང་དུ་བྱས་པ་མིན་ནོ། ། དེས་ན་འགྲེལ་གཞུང་གི་དོན་ནི་དེ་ལྟར་ཡིན་པ་ལས་སྐལ་མཉམ་
གྱི་འབྲས་བུ་ལ་བྱེད་ན་མི་འཐད་དེ། མུ་དང་པོའི་མཚན་གཞི་དེ། གནས་སྐབས་རིགས་འདྲའི་རྒྱུན་ཆད་ཀྱང་
དགེ་རྩ་མཚམས་སྦྱོར་བའི་ཚེ་རིགས་འདྲ་རྒྱུན་འཐུད་པར་འགྱུར་པའི་ཕྱིར་དང་། མུ་གཉིས་པའི་ཐོབ་པ་དེ་
ཡང་རིགས་འདྲའི་རྒྱུན་ཕྱི་མ་འབྱུང་བའི་ཕྱིར་དེ་གཉིས་ཀས་སྐལ་མཉམ་གྱི་འབྲས་བུ་འཛིན་འབྱིན་གཉིས་ཀ་ནུས་
པའི་ཕྱིར་རོ། ། མུ་བཞི་རྩི་ཚུལ་འདི་ནི་མི་དགེ་བ་ལ་རིགས་འགྲེ་སྟེ་དཔྱད་ན་ཤེས་སླའོ།།
རྐྱེན་རྣམ་པ་བཞི་བཤད་པ།
རྐྱེན་ནི་བཞི་པོ་དག་ཏུ་གསུངས། ། ཞེས་སོགས་ཀྱི་སྐབས་སུ། རྐྱེན་ནི་རྣམ་པ་བཞི་སྟེ། རྒྱུའི་རྐྱེན་དང་།
དེ་མ་ཐག་རྐྱེན་དང་། དམིགས་རྐྱེན་དང་བདག་རྐྱེན་རྣམས་སོ། ། རྒྱུ་རྐྱེན་གཉིས་ནི་འགའ་ཞིག་གིས་རྒྱུ་རྐྱེན་
གཉིས་ལ་ཁྱད་པར་ཡོད་པར་འདོད་ཀྱང་། བྱེ་བྲག་སྨྲ་བ་ནི། དེ་གཉིས་མིང་གི་རྣམ་གྲངས་ཙམ་ལས་ཁྱད་
པར་མེད་པར་འདོད་ལ། འོན་ཀྱང་ལ་ལར་རྒྱུ་དྲུག་དང་། ལ་ལར་རྐྱེན་བཞིར་གསུངས་པ་ནི་གདུལ་བྱའི་
མོས་པ་དང་བསྟུན་པ་སྟེ། ཕུང་པོ་དང་། ཁམས་དང་སྐྱེ་མཆེད་དུ་བསྟན་པ་ལྟར་རོ། ། རྐྱེན་བཞི་པོ་དེ་དག་
ལས་རྒྱུའི་རྐྱེན་ནི། བྱེད་རྒྱུ་མ་གཏོགས་པའི་རྒྱུ་ལྔ་དང་། བྱེད་རྒྱུ་ནུས་ལྡན་ཀྱང་ཡིན་ནོ། ། དེ་མ་ཐག་རྐྱེན་
ལ། ། སེམས་ཀྱི་མཚུངས་པ་དེ་མ་ཐག་རྐྱེན་དང་། སེམས་ཀྱི་དེ་མ་ཐག་རྐྱེན་དང་། སྙོམས་འཇུག་གི་དེ་མ་
ཐག་རྐྱེན་གསུམ་ཡོད་པ་ལས། དང་པོ་ནི། དགྲ་བཅོམ་ཐ་མའི་སེམས་དང་སེམས་བྱུང་རྣམས་ལས་གཞན་
པའི་སེམས་སེམས་བྱུང་འདས་པ་དང་། ད་ལྟར་བ་ཐམས་ཅད་ཡིན་ལ། དེ་ཡང་འདིའི་མཚུངས་པ་ཞེས་པ་
ནི་རྣམ་ཤེས་གཅིག་གི་དེ་མ་ཐག་ཏུ་རྣམ་ཤེས་གཅིག་དང་། ་ཚོར་བ་གཅིག་གི་དེ་མ་ཐག་ཏུ་ཚོར་བ་གཅིག་འབྱུང་
བ་ལྟ་བུའི་སྔ་ཕྱིའི་རྫས་མཚུངས་པ་ཙམ་ལ་བྱེད་པ་ཡིན་གྱི། ཁམས་དང་ས་སོགས་རེས་དང་སྐལ་བ་མཚུངས་པ་
ནི་མི་དགོས་སོ། ། དེས་ན་རྗེས་མཚུངས་ཤིང་འབྲས་བུ་དེ་མ་ཐག་ཏུ་བསྐྱེད་པས་ན་མཚུངས་པ་དེ་མ་ཐག་རྐྱེན་ཞེས་
བརྗོད་དོ། ། ཡང་སེམས་དེ་མ་ཐག་རྐྱེན་དང་། སྙོམས་འཇུག་གི་དེ་མ་ཐག་རྐྱེན་ལ་ནི་སེམས་དང་སེམས་བྱུང་
དང༌། སྙོམས་འཇུག་གཉིས་ཀྱང་ཡོད་དེ་འོག་ཏུ་རིམ་པར་ཤེས་ལ། གཟུགས་སོགས་གཞན་ལ་ནི་དེ་མ་ཐག་
146



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
རྐྱེན་མི་འཇོག་གོ། མཚུངས་པ་དེ་མ་ཐག་རྐྱེན་དེ་ལ་ཡང་། སེམས་དང་སེམས་བྱུང་འདས་པ་དང་། ད་
ལྟར་བ་གང་རུང་ཁོ་ན་མ་གཏོགས་མ་འོངས་པ་མི་འཇོག་སྟེ། མ་འོངས་པ་ལ་སྔ་ཕྱིའི་གོ་རིམ་མེད་པའི་ཕྱིར།
ཞེས་སྔ་མ་ལྟར་ཟེར་རོ། ། བྱེ་བྲག་སྨྲ་བས། མ་འོངས་པ་ལ་སྔ་ཕྱིའི་གོ་རིམ་མེད་པར་འདོད་པ་ལ་ནི། སངས་
རྒྱས་ཀྱི་མཁྱེན་པས་མ་འོངས་པ་འདི་རྗེས་སུ་འདི་འབྱུང་ཞེས་གོ་རིམ་ཇི་ལྟ་བ་བཞིན་མི་མཁྱེན་པར་ཐལ་བ་སོགས་
ཀྱི་ཉེས་པ་དུ་མ་འཇུག་ཚུལ་རྣམས་འདིར་མང་བར་འགྱུར་པས་མ་བཀོད་དེ། ཤེས་པར་འདོད་ན། འགྲེལ་པ་
ཆེན་མོ་རྣམས་སུ་བལྟ་བར་བྱའོ། ། །
འདིར་སེམས་ཀྱི་མཚུངས་པར་དེ་མ་ཐག་པ་ཅན་དང་། སེམས་ཀྱི་དེ་མ་ཐག་པ་ཅན་ཡིན་མིན་གྱི་མུ་བཞི་
དང༌། ཡང་སེམས་ཀྱི་མཚུངས་པ་དེ་མ་ཐག་པ་ཅན་དང་། སྙོམས་འཇུག་གཉིས་ཀྱི་དེ་མ་ཐག་པ་ཅན་ཡིན་
མིན་གྱི་མུ་བཞི་བཤད་ལ། དེ་ཡང་དེ་མ་ཐག་པ་ཅན་དང་། དེ་མ་ཐག་རྐྱེན་ནི་མི་མཚུངས་ཏེ། སེམས་ལ་
མཚོན་ན། སེམས་ཀྱི་དེ་མ་ཐག་པ་ཅན་ནི། སེམས་ཀྱི་ཕྱི་ལོགས་དེ་མ་ཐག་ཏུ་བྱུང་བ་ཡིན་ལ། སེམས་ཀྱི་དེ་
མ་ཐག་རྐྱེན་ནི་སེམས་ཀྱི་སྔ་ལོགས་དེ་མ་ཐག་ཏུ་བྱུང་བ་ལ་བྱེད་པ་ཡིན་པས་རྒྱུ་འབྲས་སྔ་ཕྱིའི་ཁྱད་པར་ཤིན་ཏུ་ཆེ་
ལ། དེ་བཞིན་དུ། མཚུངས་པ་དེ་མ་ཐག་རྐྱེན་དང་། མཚུངས་པ་དེ་མ་ཐག་པ་ཅན་གཉིས་ཀྱང་སྔ་ཕྱིར་
འབྱུང་ཚུལ་མི་མཚུངས་སོ། ། ཡང་། སེམས་ཀྱི་མཚུངས་པ་དེ་མ་ཐག་རྐྱེན་ལ་སེམས་དང་སེམས་བྱུང་གང་རུང་
གིས་ཁྱབ་ཀྱི་སྙོམས་འཇུག་གཉིས་མི་འབྱུང་སྟེ། དེ་གཉིས་སེམས་སྐྱེ་བ་ལ་གེགས་བྱེད་ཡིན་པར་ཕྱིར། ཡང་
མཚུངས་པ་དེ་མ་ཐག་པ་ཅན་ལ་ནི་སྙོམས་འཇུག་གཉིས་འབྱུང་བ་མ་ཟད། དེ་ལ་སེམས་དང་སེམས་བྱུང་དང་
སྙོམས་འཇུག་གཉིས་གང་རུང་གིས་ཁྱབ་པ་ཡང་ཡིན་པའི་ཕྱིར། ཡང་། སེམས་ཀྱི་དེ་མ་ཐག་པ་ཅན་ལ་ནི་དེ་
དག་གིས་མ་ཁྱབ་སྟེ། དེ་ལ་ནི་སེམས་དང་སེམས་བྱུང་དང་། སྙོམས་འཇུག་གཉིས་དང་བཅས་པ་རྣམས་ཀྱི་
མཚན་ཉིད་སྐྱེ་སོགས་བཞི་དང་། རྗེས་མཐུན་གྱི་མཚན་ཉིད་བཞི་དང་། ཐོབ་པ་ལ་སོགས་པ་ཡང་འབྱུང་
བའི་ཕྱིར། ཡང་། དེ་བཞིན་དུ་སེམས་ཀྱི་མཚུངས་པ་དེ་མ་ཐག་རྐྱེན་ལ་སེམས་དང་སེམས་བྱུང་གང་རུང་
གིས་ཁྱབ་ཀྱང་། དེ་མ་ཐག་རྐྱེན་ཙམ་ལ་ནི་མ་ཁྱབ་སྟེ། དེ་ལ་སྙོམས་འཇུག་གཉིས་ཀྱང་འབྱུང་བའི་ཕྱིར་ཏེ།
སྙོམས་འཇུག་ལས་ལྡང་བའི་སེམས་ཀྱི་དེ་མ་ཐག་རྐྱེན་ལ་སྙོམས་འཇུག་གཉིས་ཀྱང་འབྱུང་བའི་ཕྱིར་ཏེ། སྙོམས་
འཇུག་གི་ལྡང་སེམས་དེ་སྙོམས་འཇུག་གི་དེ་མ་ཐག་པ་ཅན་དུ་བཤད་པའི་ཕྱིར། ཚུལ་དེ་དག་རྣམས་བློ་ལ་ངེས་
147



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
པར་བྱས་ནས། ཚིག་སྐྱོན་བཅད་དེ་མུ་བཞི་འཇོག་ཚུལ་ལ། སེམས་སྔོན་མའི་མཚུངས་པ་དེ་མ་ཐག་པ་ཅན་
ཡིན་ལ། དེའི་དེ་མ་ཐག་པ་ཅན་མ་ཡིན་པ་ནི། སྙོམས་འཇུག་གཉིས་ཀྱི་ལྡང་སེམས་དང་། སྙོམས་འཇུག་
གཉིས་ཀྱི་སྐད་ཅིག་གཉིས་པ་ལ་སོགས་པ་ལྟ་བུ་སྟེ། ལྡང་སེམས་ནི་སེམས་སྔོན་མ་འཇུག་སེམས་དང་དེ་གཉིས་
ཀྱི་བར་དུ་སྙོམས་འཇུག་གི་སྐད་ཅིག་མ་རྣམས་ཀྱིས་ཆོད་ཀྱང་སེམས་གཞན་གྱིས་མ་ཆོད་པའི་ཕྱིར་འཇུག་སེམས་ཀྱི་
མཚུངས་པ་དེ་མ་ཐག་པ་ཅན་ཡིན་ཏེ། འཇུག་སེམས་དེ་ལྡང་སེམས་ཀྱི་མཚུངས་པ་དེ་མ་ཐག་རྐྱེན་ཡིན་པའི་
ཕྱིར་དང་། དེ་བཞིན་དུ་སྙོམས་འཇུག་སྐད་ཅིག་གཉིས་པ་སོགས་ཀྱང་། གསུམ་གྱིས་སྙོམས་པར་འཇུག་པ་
གཉིས། ། ཞེས་འཇུག་སེམས་ཀྱི་མཚུངས་པ་དེ་མ་ཐག་རྐྱེན་གྱིས་བསྐྱེད་པར་གསུངས་པའི་ཕྱིར། ཡང་དེ་དག་
འཇུག་སེམས་ཀྱི་དེ་མ་ཐག་པ་ཅན་ནི་མ་ཡིན་ཏེ། དེ་དག་དང་འཇུག་སེམས་ཀྱི་བར་དུ་སྙོམས་འཇུག་སྐད་ཅིག་
དང་པོ་སོགས་ཀྱིས་ཆོད་པའི་ཕྱིར། མུ་གཉིས་པ་སེམས་སྔོན་མའི་དེ་མ་ཐག་པ་ཅན་ཡིན་ལ། དེའི་མཚུངས་
པ་དེ་མ་ཐག་པ་ཅན་མ་ཡིན་པ་ནི་སྙོམས་འཇུག་གཉིས་ཀྱི་སྐད་ཅིག་དང་པོའི་མཚན་ཉིད་སྐྱེ་སོགས་བཞི་དང་།
རྗེས་མཐུན་གྱི་མཚན་ཉིད་དང་སྐད་ཅིག་དང་པོ་དེའི་ཐོབ་པ་ལ་སོགས་པ་དང་། སེམས་དང་བཅས་པའི་
གནས་སྐབས་ཀྱི་སེམས་སེམས་བྱུང་རྣམས་ཀྱི་ཐོབ་པ་དང་། མཚན་ཉིད་དང་། རྗེས་མཐུན་གྱི་མཚན་ཉིད་ལ་
སོགས་པ་རྣམས་ཏེ། སེམས་སྔོན་མ་དང་དེ་དག་གི་བར་དུ་སྐད་ཅིག་མ་གཞན་གྱིས་མ་ཆོད་པའི་ཕྱིར་སེམས་
སྔོན་མའི་དེ་མ་ཐག་པ་ཅན་ནི་ཡིན་ལ། སེམས་དང་སེམས་བྱུང་དང་སྙོམས་འཇུག་གཉིས་གང་ཡང་མ་ཡིན་
པའི་ཕྱིར་མཚུངས་པ་དེ་མ་ཐག་པ་ཅན་ནི་མ་ཡིན་ནོ། ། མུ་གསུམ་པ་དེ་གཉིས་ཀ་ཡིན་པ་ནི། སྙོམས་འཇུག་
གཉིས་ཀྱི་སྐད་ཅིག་དང་པོ་དང་། སེམས་དང་བཅས་པའི་གནས་སྐབས་ཀྱི་སྐད་ཅིག་གཞན་གྱིས་བར་མ་ཆོད་
པར་སེམས་སྔ་མའི་མཇུག་ཐོགས་སུ་བྱུང་བའི་སེམས་དང་སེམས་བྱུང་རྣམས་ཏེ། སེམས་སྔོན་མས་མཚུངས་པ་
དེ་མ་ཐག་རྐྱེན་བྱས་ནས་བསྐྱེད་པའི་ཕྱིར་དང་། སེམས་སྔོན་མའི་རྗེས་ཐོག་དེ་མ་ཐག་ཏུ་བྱུང་བའི་ཤེས་པ་ཡིན་
པའི་ཕྱིར་སེམས་སྔོན་མའི་མཚུངས་པ་དེ་མ་ཐག་པ་ཅན་དང་། དེ་མ་ཐག་པ་ཅན་གཉིས་ཀ་ཡིན་ནོ། ། མུ་བཞི་
པ་གཉིས་ཀ་མ་ཡིན་པ་ནི། སྙོམས་འཇུག་གཉིས་ཀྱི་སྐད་ཅིག་གཉིས་པ་སོགས་ཀྱི་མཚན་ཉིད་སྐྱེ་སོགས་ཐོབ་པ་
དང་བཅས་པ་དང་། ལྡང་སེམས་ཀྱི་མཚན་ཉིད་དང་ཐོབ་པ་ལ་སོགས་པ་སྟེ། དེ་དག་ནི་སེམས་སེམས་བྱུང་
དང་སྙོམས་འཇུག་གཉིས་གང་ཡང་མ་ཡིན་པའི་ཕྱིར། མཚུངས་པ་དེ་མ་ཐག་པ་ཅན་ནི་མ་ཡིན་ལ། སེམས་
148



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ། །
སྔོན་མ་འཇུག་སེམས་དང་དེ་དག་གི་བར་དུ་སྙོམས་འཇུག་སྐད་ཅིག་དང་པོ་སོགས་ཀྱིས་ཆོད་པའི་ཕྱིར། སེམས་
སྔོན་མའི་དེ་མ་ཐག་པ་ཅན་ཡང་མ་ཡིན་ནོ། །
ཡང་། མུ་བཞི་གཉིས་པ། སེམས་སྔོན་མའི་མཚུངས་པ་དེ་མ་ཐག་པ་ཅན་ཡིན་ལ། སྙོམས་འཇུག་
སྔོན་མའི་དེ་མ་ཐག་པ་ཅན་མ་ཡིན་པ་ནི། སྙོམས་འཇུག་གཉིས་ཀྱི་སྐད་ཅིག་མ་དང་པོ་དང་། སེམས་དང་
བཅས་པའི་གནས་སྐབས་ཀྱི་སེམས་སྔོན་མའི་མཇུག་ཐོགས་སུ་སྐད་ཅིག་གཞན་གྱིས་བར་མ་ཆོད་པར་བྱུང་བའི་
སེམས་དང་སེམས་བྱུང་རྣམས་ཏེ། དེ་ དག་ སེམས་སྔོན་མས་མཚུངས་ པ་ དེ་མ་ཐག་རྐྱེན་བྱས་པའི་ཕྱིར།
སེམས་སྔོན་མའི་མཚུངས་པ་དེ་མ་ཐག་པ་ཅན་ནི་ཡིན་ལ། སྙོམས་འཇུག་སྔོན་མའི་དེ་མ་ཐག་པ་ཅན་ནི་མ་ཡིན་
ཏེ། དེ་དག་ལ་སྙོམས་འཇུག་སྔ་མ་སྔོན་དུ་སོང་བ་མེད་པའི་ཕྱིར། མུ་གཉིས་པ་སྙོམས་འཇུག་སྔོན་མའི་དེ་མ་
ཐག་པ་ཅན་ཡིན་ལ། སེམས་ཀྱི་མཚུངས་པ་དེ་མ་ཐག་པ་ཅན་མ་ཡིན་པ་ནི། སྙོམས་འཇུག་གཉིས་ཀྱི་སྐད་
ཅིག་གཉིས་པ་ལ་སོགས་པའི་མཚན་ཉིད་སྐྱེ་སོགས་ཐོབ་པ་དང་བཅས་པ་དང་། སྙོམས་འཇུག་གཉིས་ལས་ལྡང་
སེམས་ཀྱི་མཚན་ཉིད་སྐྱེ་སོགས་ཐོབ་པ་ལ་སོགས་པ་སྟེ། དེ་དག་སྙོམས་འཇུག་སྔོན་མའི་འཇུག་ཐོགས་དེ་མ་
ཐག་ཏུ་བྱུང་བའི་ཕྱིར་སྙོམས་འཇུག་གི་དེ་མ་ཐག་པ་ཅན་ནི་ཡིན་ལ། ཡང་སེམས་དང་སེམས་བྱུང་དང་སྙོམས་
འཇུག་གཉིས་གང་ཡང་མ་ཡིན་པའི་ཕྱིར། སེམས་ཀྱི་མཚུངས་པ་དེ་མ་ཐག་པ་ཅན་ནི་མ་ཡིན་ནོ། ། མུ་གསུམ་པ་
གཉིས་ཀ་ཡིན་པ་ནི། སྙོམས་འཇུག་གཉིས་ལས་ལྡང་སེམས་དང་། སྙོམས་འཇུག་གཉིས་ཀྱི་སྐད་ཅིག་མ་
གཉིས་པ་ལ་སོགས་པ་སྟེ། དེ་དག་ནི་རང་ཉིད་དང་འཇུག་སེམས་ཀྱི་བར་དུ་སྙོམས་འཇུག་སྐད་ཅིག་དང་པོ་
སོགས་ཀྱིས་ཆོད་ཀྱང་། སེམས་གཞན་གྱིས་བར་དུ་མ་ཆོད་པས་ན་སེམས་ཀྱི་མཚུངས་པ་དེ་མ་ཐག་པ་ཅན་ནི་
ཡིན་ལ། སྙོམས་འཇུག་སྔོན་མའི་མཇུག་ཐོགས་དེ་མ་ཐག་ཏུ་བྱུང་བའི་ཕྱིར། སྙོམས་འཇུག་གི་དེ་མ་ཐག་པ་
ཅན་ཡང་ཡིན་ནོ། ། མུ་བཞི་པ་གཉིས་ཀ་མ་ཡིན་པ་ནི། སྙོམས་འཇུག་གཉིས་ཀྱི་སྐད་ཅིག་དང་པོའི་སྐྱེ་སོགས་
མཚན་ཉིད་དང་ཐོབ་པ་སོགས་དང་། སེམས་བཅས་ཀྱི་གནས་སྐབས་ཀྱི་སེམས་སེམས་བྱུང་རྣམས་ཀྱི་མཚན་
ཉིད་སྐྱེ་སོགས་དང་། ཐོབ་པ་ལ་སོགས་པ་སྟེ། དེ་དག་སྙོམས་འཇུག་གཉིས་དང་སེམས་སེམས་བྱུང་གང་ཡང་
མ་ཡིན་པས་སེམས་ཀྱི་མཚུངས་པ་དེ་མ་ཐག་པ་ཅན་ནི་མ་ཡིན་ལ། སྙོམས་འཇུག་སྔ་མ་སྔོན་དུ་མ་སོང་བས་
སྙོམས་འཇུག་གི་དེ་མ་ཐག་པ་ཅན་ཡང་མ་ཡིན་ནོ། ། འདི་དག་གི་ཤུགས་ལས། སེམས་གང་གི་མཚུངས་པ་དེ་མ་
149



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཐག་རྐྱེན་དང་། དེ་མ་ཐག་རྐྱེན་གྱི་མུ་བཞི་ཡང་བཞག་ཆོག་སྟེ། འགོག་སྙོམས་ཀྱི་འཇུག་སེམས་དེ་ལྡང་
སེམས་ཀྱི་མཚུངས་པ་དེ་མ་ཐག་རྐྱེན་ཡིན་ཀྱང་། དེ་མ་ཐག་རྐྱེན་མ་ཡིན་པ་དང་། འགོག་སྙོམས་ཐ་མ་དེ་ལྡང་
སེམས་ཀྱི་དེ་མ་ཐག་རྐྱེན་ཡིན་ཀྱང་། དེའི་མཚུངས་པ་དེ་མ་ཐག་རྐྱེན་མ་ཡིན་པ་དང་། སེམས་བཅས་ཀྱི་
གནས་སྐབས་ཀྱི་སེམས་སེམས་བྱུང་སྔ་མ་སྔ་མ་རྣམས། སེམས་སེམས་བྱུང་ཕྱི་མ་ཕྱི་མའི་མཚུངས་པ་དེ་མ་ཐག་
རྐྱེན་དང་། དེ་མ་ཐག་རྐྱེན་གཉིས་ཀ་ཡིན་པ་དང་། སེམས་སེམས་བྱུང་གི་མཚན་ཉིད་སྐྱེ་སོགས་དང་།
སྙོམས་འཇུག་གཉིས་ཀྱི་སྐྱེ་སོགས་ནི་དེ་གཉིས་ཀ་མ་ཡིན་པ་ལྟ་བུའོ། ། འདིའི་སྐབས་སུ་སྙོམས་འཇུག་གཉིས་པོ་དེ་
རང་ཉིད་སེམས་སྔོན་མ་འཇུག་སེམས་ཀྱི་མཚུངས་པ་དེ་མ་ཐག་རྐྱེན་ལས་སྐྱེས་པ་ཡིན་ཀྱང་། རང་ཉིད་སེམས་
ཕྱི་མའི་མཚུངས་པ་དེ་མ་ཐག་རྐྱེན་དུ་འགྱུར་བ་ནི་མེད་དེ། མཚུངས་པ་དེ་མ་ཐག་རྐྱེན་ལ་ཤེས་པས་ཁྱབ་པའི་
ཕྱིར་དང་། དེ་བཞིན་དུ་སྙོམས་འཇུག་སྐད་ཅིག་དང་པོའི་མཚན་ཉིད་སྐྱེ་སོགས་དང་། སྙོམས་འཇུག་གི་ལྡང་
སེམས་ལས་གཞན་པའི་སེམས་སེམས་བྱུང་གཞན་གྱི་མཚན་ཉིད་སྐྱེ་སོགས་རྣམས་ཀྱང་སེམས་སྔོན་མའི་དེ་མ་ཐག་
རྐྱེན་གྱིས་བསྐྱེད་པ་ཡིན་ཀྱང་། རང་ཉིད་ཀྱིས་སེམས་ཕྱི་མའི་དེ་མ་ཐག་རྐྱེན་མི་བྱེད་པའི་ཚུལ་འདི་ཁོང་དུ་མ་
ཆུད་ན་མགོ་བོ་འཁོར་ཉེན་ཆེའོ། །
དམིགས་པ་ཆོས་རྣམས་ཐམས་ཅད་དོ། ། ཞེས་པའི་སྐབས་སུ། དབང་ཤེས་ལྔ་མཚུངས་ལྡན་དང་བཅས་
པའི་དམིགས་རྐྱེན་ནི། གཟུགས་སོགས་དོན་ལྔ་པོ་ད་ལྟར་བ་རྣམས་དང་། ཡིད་ཀྱི་རྣམ་ཤེས་ཀྱི་དམིགས་རྐྱེན་
ལ་ནི་ཟག་བཅས་ཟག་མེད་ཀྱི་ཆོས་དུས་གསུམ་པ་དང་དུས་ཀྱིས་མ་བསྡུས་པ་ཐམས་ཅད་ཅི་རིགས་པར་འབྱུང་ལ།
དབང་པོའི་རྣམ་ཤེས་ཀྱིས་དངོས་སུ་མ་དམིགས་པའི་གཟུགས་ལ་སོགས་པའང་རིས་འདྲ་བའི་སྒོ་ནས་དམིགས་
རྐྱེན་དུ་བསྡུས་སོ། །
བྱེད་ རྒྱུ་ ཞེས་བྱ་བདག་པོར་བཤད། ། ཅེས་ པའི་སྐབས་སུ། སྔར་བཤད་པའི་བྱེད་རྒྱུ་ཞེས་པ་ནི།
སྐབས་འདིར་བདག་པོའི་རྐྱེན་དུ་བཤད་དོ། ། འོ་ན། ཆོས་ཐམས་ཅད་དམིགས་རྐྱེན་དང་བདག་རྐྱེན་གཉིས་ཀ་
ཡིན་ན། དེ་གཉིས་ལ་ཁྱད་པར་ཅི་ཡོད་ཅེ་ན། ཅི་རིགས་པའི་དབང་དུ་བྱས་ན་ཁྱད་པར་མེད་པ་ལྟར་སྣང་
ཡང་། གཞི་ལ་སྦྱར་ན་ཁྱད་པར་ཤིན་ཏུ་ཆེ་སྟེ། ཆོས་དེའི་བདག་རྐྱེན་ལ་ནི་རང་མ་གཏོགས་པ་རང་དང་ལྷན་
ཅིག་འབྱུང་བ་ཐམས་ཅད་ཆོས་དེའི་བདག་རྐྱེན་ཡིན་ཀྱང་། དེ་ཐམས་ཅད་ཆོས་དེའི་དམིགས་རྐྱེན་མ་ཡིན་པའི་
ཤམས
བཆས་
150



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
ཕྱིར་དང་། དམིགས་རྐྱེན་ནི། དམིགས་བཅས་སེམས་ཀྱི་ཁམས་བདུན་ནོ། ། ཞེས་པ་ལྟར་སེམས་དང་སེམས་
བྱུང་རྣམས་ཀྱི་དམིགས་རྐྱེན་ཡིན་པ་ལས། ཆོས་གཞན་རྣམས་ཀྱི་དམིགས་རྐྱེན་མ་ཡིན་པའི་ཕྱིར་དང་།
བདག་རྐྱེན་ནི་ཆོས་གཞན་རྣམས་ཀྱིའང་ཐུན་མོང་དུ་འགྱུར་བའི་ཕྱིར་དང་། མཚུངས་ལྡན་དང་ལྷན་ཅིག་
འབྱུང་བ་རྣམས་ཕན་ཚུན་བདག་རྐྱེན་དུ་འགྱུར་ཡང་དམིགས་རྐྱེན་དུ་མི་འགྱུར་བའི་ཕྱིར་རོ། ། །
རྒྱུ་གཉིས་པོ་དག་འགག་པ་ལ། ཞེས་སོགས་ཀྱི་སྐབས་སུ། རྒྱུའི་རྐྱེན་ལྔ་ལས་ལྷན་ཅིག་འབྱུང་བ་དང་།
མཚུངས་ལྡན་གྱི་རྒྱུ་གཉིས་པོས་འབྲས་བུ་འགག་པ་ལ་མངོན་དུ་ཕྱོགས་པ་ད་ལྟར་བ་ལ་བྱ་བ་བྱེད་པ་དང་། སྐལ་
མཉམ། ཀུན་འགྲོ། རྣམ་སྨིན་གྱི་རྒྱུ་གསུམ་པོས་ནི་འབྲས་བུ་སྐྱེ་བ་ལ་མངོན་དུ་ཕྱོགས་པ་མ་འོངས་པ་ལ་བྱ་བ་
བྱེད་དོ། ། ཡང་མཚུངས་པ་དེ་མ་ཐག་རྐྱེན་གྱིས་ནི་སྐྱེ་བ་ལ་མངོན་དུ་ཕྱོགས་པ་མ་འོངས་པ་བྱ་བ་བྱེད་ལ།
དམིགས་རྐྱེན་ནི། སེམས་དང་སེམས་བྱུང་རྣམས་ཀྱིས་འཛིན་པའི་ཕྱིར་འགག་པ་ལ་མངོན་དུ་ཕྱོགས་པ་ད་ལྟར་
བ་ལ་བྱ་བ་བྱེད་དོ་ཞེས་པ་སྟེ། དེ་དག་ཀྱང་གཙོ་ཆེ་བའམ། སྤྱིར་བཏང་ཙམ་གྱི་དབང་དུ་བྱས་པ་ལས་མཐའ་
གཅིག་ཏུ་ཁྱབ་མཐའ་ངེས་པ་མ་ཡིན་ཏེ། རྒྱུ་དྲུག་མི་འགལ་བའི་ཚུལ་ལ་བསམ་ནས་སོ་སོར་དཔྱད་ན་ཤེས་སོ། །
བཞི་ཡིས་སེམས་དང་སེམས་བྱུང་རྣམས། ། ཞེས་སོགས་ཀྱིས་འདུས་བྱས་རྣམས་ལས་རྐྱེན་བཞིས་བསྐྱེད་པ་
དང་གསུམ་གྱིས་བསྐྱེད་པ་དང་། གཉིས་ཀྱིས་བསྐྱེད་པའི་ཚུལ་རྣམས་དང་། འབྱུང་ལས་གྱུར་པ་རྣམ་པ་
ལྔ། ། འབྱུང་འགྱུར་རྣམ་གསུམ་ཕན་ཚུན་དུ། ། འབྱུང་བ་རྣམས་ཀྱིས་དེ་རྣམས་གཅིག ། ཅེས་པ་རྣམས་ཀྱིས་
འབྱུང་བ་དང་འབྱུང་གྱུར་རྣམས་ནང་ཕན་ཚུན་རྒྱུ་གང་དང་གང་ཇི་ལྟར་བྱེད་པའི་ཚུལ་རྣམས་ནི་རྩ་བ་ཉིད་ལ་
ཚིག་འགྲེལ་ཞིབ་ཏུ་ཐེབས་ན་ཤེས་པ་འདྲ་སྙམ་རེ་ཞིག་མ་སྤྲོས་སོ། །
སེམས་བཅུ་གཉིས་པོ་རང་རང་གི་རྗེས་སུ་སེམས་བྱུང་བཤད་པ།
འདོད་ཡིད་དགེ་དང་མི་དགེ་དང་། ། ཞེས་སོགས་ཀྱི་སྐབས་སུ་དེ་མ་ཐག་རྐྱེན་རྒྱས་པར་བཤད་པ་ལ།
ཐོག་མར་སེམས་ལ་བཅུ་གཉིས་སུ་ཕྱེ་བ་དང་། ཉི་ཤུར་ཕྱེ་བ་གཉིས་ལས། དང་པོ་བཅུ་གཉིས་སུ་ཕྱེ་བ་ནི།
འདོད་པའི་ སས་ བསྡུས་ ཀྱི་ སེམས་ དང་ སེམས་བྱུང་ དང་ བཅས་ པ་ ལ་ དགེ་ བ་ དང་། མི་ དགེ་ བ་ དང་།
བསྒྲིབས་ལ་ལུང་མ་བསྟན་དང་། མ་བསྒྲིབས་ལུང་མ་བསྟན་ཏེ་བཞི། གཟུགས་དང་གཟུགས་མེད་གཉིས་སུ་
བ
24)
151



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མི་དགེ་བ་དོར་བས་གསུམ་གསུམ་དང་། ཟག་མེད་སློབ་པའི་སེམས་དང་མི་སློབ་པའི་སེམས་གཉིས་ཏེ་བཅུ་
གཉིས་སོ། ། དེ་དག་གང་གི་དེ་མ་ཐག་ཏུ་གང་འབྱུང་བ་ནི་ཚེ་དྲུག་གམ་བརྒྱད་ཀྱིས་ཤེས་པར་བྱ་བ་ལས་དྲུག་ནི།
རྒྱུན་དང་། ས་མཚུངས་པ་དང་། སྙོམས་པར་འཇུག་པ་དང་། སྙོམས་འཇུག་ལས་ལྡང་བ་དང་། ཉིང་
མཚམས་སྦྱོར་བ་དང་། སྙོམས་འཇུག་ཉོན་མོངས་ཅན་གྱིས་གཟིར་བའི་ཚེ་སྟེ་དྲུག་དང་། དེའི་སྟེང་དུ་སྤྲུལ་
པ་ལ་འཇུག་པ་དང་། སྤྲུལ་པ་ལས་ལྡང་བ་གཉིས་ལོགས་སུ་ཕྱེ་ན་བརྒྱད་དེ། དྲུག་ཏུ་བསྡུ་བའི་ཚེ་སྤྲུལ་པ་ལ་
འཇུག་པ་ནི་སྙོམས་འཇུག་ལས་ལྡང་བ་དང་། སྤྲུལ་བ་ལས་ལྡང་བ་ནི་སྙོམས་པར་འཇུག་པའི་ཁོངས་སུ་
འདུའོ། ། དེ་ཡང་རྒྱུན་ཀྱི་ཚེ་ཞེས་པ་ནི་དགེ་བ་ལས་དག་པ་སོགས་རིས་འདྲ་བ་དང་། ས་མཚུངས་པ་ནི་རིས་མི་
མཐུན་ཀྱང་འདོད་པ་ལ་སོགས་པའི་ས་འདྲ་བ་དང་། སྙོམས་པར་འཇུག་པའི་ཚེ་ཞེས་པ་ནི། གོང་མའི་དགེ་
བ་སྦྱོར་བྱུང་དང་། ཟག་མེད་གཉིས་ལ་སྙོམས་པར་འཇུག་པ་དང་། སྙོམས་འཇུག་ལས་ལྡང་བའི་ཚེ་ནི།
གོང་མའི་དགེ་བ་སྦྱོར་བྱུང་དང་། ཟག་མེད་གཉིས་ལས་ལྡང་པའི་ཚེ་དང་། ཉིང་མཚམས་སྦྱོར་བའི་ཚེ་ནི་
འཆི་སྲིད་ནས་བར་སྲིད་དང་། བར་སྲིད་ནས་སྐྱེ་སྲིད་དུ་ཉིང་མཚམས་སྦྱོར་བའི་ཚེ་དང་། སྙོམས་འཇུག་
ཉོན་མོངས་ཅན་གྱིས་གཟིར་བ་ནི། ཁམས་གོང་མ་གཉིས་གང་རུང་གི་སྙོམས་འཇུག་ཉོན་མོངས་ཅན་མངོན་དུ་
གྱུར་པའི་ཚེའོ། ། དེ་དག་ལས་དང་པོ་ནི་ཤེས་སླ་བ་མ་ཟད་འོག་མ་རྣམས་འཆད་པའི་ཁོངས་ནས་ཀྱང་རྟོགས་པར་
འགྱུར་ལ། ས་མཚུངས་ཀྱི་ཚེ་ནི་རང་སའི་སེམས་ཀྱི་མཇུག་ཐོགས་དེ་མ་ཐག་ཏུ་འདོད་པའི་སྤྲུལ་སེམས་མ་
གཏོགས་གཞན་འདོད་སེམས་ཀྱི་མཇུག་ཏུ་འདོད་པའི་དགེ་མི་དགེ་བསྒྲིབས་ལུང་མ་བསྟན་དང་། མ་བསྒྲིབས་
ལུང་མ་བསྟན་ཐམས་ཅད་དང་། གོང་མ་གཉིས་ཀྱི་སེམས་ཀྱི་མཇུག་ཐོག་སུའང་རང་ས་སོ་སོའི་སེམས་གསུམ་
ཆར་འབྱུང་ངོ༌། །
སྙོམས་པར་འཇུག་པའི་ཚེ་ས་མི་མཚུངས་པ་འདོད་པའི་དགེ་བ་སྦྱོར་བྱུང་གི་མཇུག་ཐོགས་སུ་གཟུགས་ཀྱི་
དགེ་བ་སྦྱོར་བྱུང་དང་། ཟག་མེད་ཀྱི་སེམས་གཉིས་དང་། གཟུགས་ཀྱི་དགེ་བ་སྦྱོར་བྱུང་ལས་གཟུགས་མེད་
ཀྱི་དགེ་བ་སྦྱོར་བྱུང་དང་། ཟག་མེད་ཀྱི་སེམས་གཉིས་དང་། གཟུགས་མེད་ཀྱི་སྦྱོར་བྱུང་ལས་ཟག་མེད་
གཉིས་འབྱུང་ངོ༌། ། སྙོམས་འཇུག་ལས་ལྡང་བའི་ཚེ་ནི། གཟུགས་མེད་ཀྱི་དགེ་བ་སྦྱོར་བྱུང་ལས་གཟུགས་ཀྱི་
དགེ་བ་སྦྱོར་བྱུང་། གཟུགས་ཀྱི་སྦྱོར་བྱུང་གི་མཇུག་ཐོགས་སུ་འདོད་པའི་དགེ་བ་སྦྱོར་བྱུང་སྐྱེས་ཐོབ་གཉིས་ཀ་
152



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
པ་ལས་
དང་། ཟག་མེད་གཉིས་ལས་ལྡང་བའི་ཚེ་དེ་གཉིས་ཀྱི་མཇུག་ཐོགས་སུ་གོང་མ་གཉིས་ཀྱི་དགེ་བ་སྦྱོར་བྱུང་ཁོ་ན་
དང༌། འདོད་པའི་དགེ་བ་སྐྱེས་ཐོབ་དང་སྦྱོར་བྱུང་གཉིས་ཀ་འབྱུང་ངོ༌། ། ཉིང་མཚམས་སྦྱོར་བའི་ཚེ། འཆི་
སྲིད་ནས་བར་སྲིད་དུ་ཉིང་མཚམས་སྦྱོར་བ་ཞེས་པའི་འཆི་སེམས་ནི་ས་དེ་དང་དེའི་རང་སའི་དགེ་བ་སྐྱེས་ཐོབ་
དང༌། འདོད་པ་ན་མི་དགེ་བ་དང་། ས་གསུམ་ཆར་ན་བསྒྲིབས་ལ་ལུང་མ་བསྟན་དང་རྣམ་སྨིན་སྐྱེས་ཀྱི་
སེམས་དང་། འདོད་གཟུགས་གཉིས་ན་སྤྱོད་ལམ་པའི་སེམས་ཀྱང་འབྱུང་ལ། ཟག་མེད་གཉིས་དང་།
དགེ་བ་སྦྱོར་བྱུང་དང་། བཟོའི་གནས་པ་དང་། སྤྲུལ་པའི་སེམས་རྣམས་འཆི་སེམས་ལ་མི་འབྱུང་ངོ༌། ། དེ་
ཡང་ས་འོག་མ་ནས་གོང་མར་སྐྱེ་བའི་འཆི་སེམས་ལ་རང་སའི་དགེ་བ་སྐྱེས་ཐོབ་དང་། མ་བསྒྲིབས་ལུང་མ་
བསྟན་རྣམ་སྨིན་སྐྱེས་དང་སྤྱོད་ལམ་པ་ཅི་རིགས་འབྱུང་བ་ལས། འོག་མའི་ཉོན་མོངས་ཅན་གྱི་འཆི་སེམས་ལས་
གོང་མར་སྐྱེ་བ་ནི་མི་སྲིད་དེ། ཉོན་མོངས་ཅན་ལས་གོང་མ་མིན། ། ཞེས་གསུངས་པའི་ཕྱིར། གོང་མ་ནས་
འོག་མར་སྐྱེ་བའི་འཆི་སེམས་ལ་ནི་བསྒྲིབས་ལུང་མ་བསྟན་ཡང་འབྱུང་ངོ༌། ། མ་བསྒྲིབས་ལུང་མ་བསྟན་གྱི་སེམས་
གཉིས་ལས་གཟུགས་མེད་ན་རྣམ་སྨིན་སྐྱེས་མ་གཏོགས་སྤྱོད་ལམ་པ་མེད་དོ། ། རང་ས་ནས་རང་སར་སྐྱེ་བའི་འཆི་
སེམས་ལ་ནི་ཟག་མེད་གཉིས་དང་། དགེ་བ་སྦྱོར་བྱུང་སོགས་གོང་དུ་བཤད་པ་རྣམས་མ་གཏོགས་རང་སའི་
སེམས་དགེ་བ་སོགས་ཐམས་ཅད་འབྱུང་ངོ༌། ། བར་སྲིད་དང་སྐྱེ་སྲིད་དུ་ཉིང་མཚམས་སྦྱོར་བའི་སྐྱེས་སེམས་ལ་ནི་
གང་དུ་སྐྱེས་པའི་ས་དེའི་ཉོན་མོངས་ཅན་མ་གཏོགས་མི་འབྱུང་སྟེ། སྐྱེ་བའི་སྲིད་པ་ཉོན་མོངས་ཅན། ། ཞེས་
གསུངས་པའི་ཕྱིར་འདོད་པ་ན། མི་དགེ་བ་དང༌། བསྒྲིབས་ལུང་མ་བསྟན་གང་རུང་དང་། གོང་མ་
གཉིས་ན་བསྒྲིབས་ལུང་མ་བསྟན་ཁོ་ནའོ། ། སྙོམས་འཇུག་ཉོན་མོངས་ཅན་གྱིས་གཟིར་བའི་ཚེ་གོང་མའི་བསྒྲིབས་
ལུང་མ་བསྟན་ལས། འོག་མའི་དགེ་བ་འབྱུང་སྟེ། དེ་ཡང་གཟུགས་ཀྱི་ཉོན་མོངས་ཅན་གྱི་ཏིང་ངེ་འཛིན་ལས་
ལངས་པའི་ཚེ་འདོད་པའི་དགེ་བ་སྦྱོར་བྱུང་སྐྱེས་ཐོབ་གཉིས་ཀ་དང་། གཟུགས་མེད་ཀྱི་ཉོན་མོངས་ཅན་གྱི་
ཏིང་ངེ་འཛིན་ལས་ལངས་པའི་ཚེ་གཟུགས་ཀྱི་དགེ་བ་སྦྱོར་བྱུང་ཁོ་ན་ལས་སྐྱེས་ཐོབ་ནི་མི་འབྱུང་སྟེ། མི་གསལ་
བའི་ཕྱིར་རོ། ། ཚེ་བརྒྱད་དུ་ཕྱི་བའི་སྐབས་ཀྱི། སྤྲུལ་པ་ལ་འཇུག་པའི་ཚེ། དགེ་དང་རང་ལས་དེ་ལས་
གཉིས། ། ཞེས་གཟུགས་ཀྱི་དགེ་བ་སྦྱོར་བྱུང་གི་རྗེས་སུ་འདོད་པའི་སྤྲུལ་སེམས་དང་། གཟུགས་ཀྱི་སྤྲུལ་སེམས་
ལུང་མ་བསྟན་གཉིས་གང་རུང་ཁོ་ན་འབྱུང་ལ། སྤྲུལ་པ་ལས་ལྡང་བའི་ཚེ་ནི། སྤྲུལ་སེམས་གཉིས་ཀྱི་མཇུག་
153



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
bg
ཏུ་གཟུགས་ཀྱི་དགེ་བ་སྦྱོར་བྱུང་ཁོ་ན་འབྱུང་སྟེ། སྤྲུལ་པ་ལས་ལངས་ནས་ངེས་པར་བསམ་གཏན་གྱི་སེམས་
མངོན་དུ་བྱེད་པའི་ཕྱིར་རོ། ། དེས་ན་འདོད་པའི་ལུང་མ་བསྟན་གྱི་མཇུག་ཐོགས་སུ་གཟུགས་ཀྱི་དགེ་བ་འབྱུང་བ་
ནི་འདོད་པའི་སྤྲུལ་སེམས་ཁོ་ནའི་རྗེས་སུ་ཡིན་ལ། དགེ་བ་ལས་མི་མཚུངས་པ་གོང་འོག་གི་ཉོན་མོངས་ཅན་
འབྱུང་བ་ཡང་དགེ་བ་སྐྱེས་ཐོབ་ཁོ་ནའི་རྗེས་སུ་ཡིན་ནོ། །
འབྱུང་ཚུལ་དེ་དག་བློར་ངེས་པར་བྱས་ནས་སེམས་བཅུ་གཉིས་པོ་རེ་རེའི་མཇུག་ཐོགས་དེ་མ་ཐག་ཏུ་
སེམས་ཇི་ཙམ་བྱུང་བ་ནི། འདོད་པའི་དགེ་སེམས་ཀྱི་མཇུག་ཐོགས་སུ་སེམས་དགུ་འབྱུང་སྟེ། རྒྱུན་དང་ས་
མཚུངས་པའི་ཚེ་རང་སའི་བཞི། སྙོམས་འཇུག་གི་ཚེ་རང་སའི་སྦྱོར་བྱུང་ལས་གཟུགས་ཀྱི་དགེ་བ་སྦྱོར་བྱུང་
དང༌། ཟག་མེད་གཉིས་ཏེ་གསུམ། ཉིང་མཚམས་སྦྱོར་བའི་ཚེ་འདོད་པའི་སྐྱེས་ཐོབ་ལས་གོང་མ་གཉིས་ཀྱི་
བསྒྲིབས་ལུང་མ་བསྟན་གཉིས་ཏེ་སྡོམ་པས་དགུའོ། ། འདི་དག་ཀྱང་ཚེའམ་དུས་སོ་སོའི་གནས་སྐབས་སུ་ཅི་རིགས་
པར་འབྱུང་བའི་གྲངས་མང་མཐའ་བཟུང་བ་ལས། དུས་གཅིག་ཁོ་ནར་ནི་སེམས་དགུ་ལ་སོགས་པ་ལྟ་བཞོག་
(ཞོག) དེ་དག་ལས་སེམས་གཉིས་ཅིག་ཅར་དུ་འབྱུང་བ་ཡང་མི་སྲིད་དོ། ། འདོད་པའི་དགེ་སེམས་ལས་
གཟུགས་མེད་ལ་སྙོམས་པར་འཇུག་པ་ནི་མེད་དེ། དེ་གཉིས་རིང་བ་བཞིས་རིང་བའི་ཕྱིར་ཏེ། གཟུགས་མེད་
ཀྱི་རྟེན་ལ་འདོད་པའི་སྤྲུལ་སེམས་སོགས་གང་ཡང་མངོན་དུ་མི་བྱེད་པས་གཟུགས་མེད་སྙོམས་འཇུག་གི་མཚུངས་
པ་དེ་མ་ཐག་རྐྱེན་གྱི་རྟེན་དུ་འདོད་སེམས་མི་འབྱུང་བས་རྟེན་རིང་བ་དང་། འདོད་པ་ལ་རགས་པ་དང་
གཟུགས་མེད་ལ་ཞི་བར་མི་བལྟ་བས་རྣམ་པ་རིང་བ་དང་། གཟུགས་མེད་ཀྱིས་འདོད་པ་ལ་མི་དམིགས་པས་
དམིགས་པ་རིང་བ་དང་། གཟུགས་མེད་ཀྱིས་འདོད་པའི་གཉེན་པོ་མི་བྱེད་པས་གཉེན་པོས་རིང་བའོ། ། དེས་
ན་འདོད་པའི་དགེ་སེམས་ཀྱིས་ཀུན་ནས་བསླངས་ཏེ་གཟུགས་མེད་ལ་སྙོམས་པར་འཇུག་འདོད་ནའང་། བར་
དེར་བསམ་གཏན་གྱི་སེམས་ངེས་པར་མངོན་དུ་བྱེད་པ་ལ་ལྟོས་དགོས་པའི་ཕྱིར་རོ། ། འདོད་པའི་དགེ་སེམས་
རང་ཉིད་ནི་སེམས་བརྒྱད་ཀྱི་མཇུག་ཐོགས་སུ་འབྱུང་སྟེ། རྒྱུན་དང་ས་མཚུངས་ཀྱི་ཚེ་རང་སའི་བཞིའི་མཇུག་
དང༌། སྙོམས་འཇུག་ལས་ལྡང་བའི་ཚེ་གཟུགས་ཀྱི་དགེ་བ་སྦྱོར་བྱུང་དང་། ཟག་མེད་གཉིས་ཀྱི་རྗེས་དང་།
སྙོམས་འཇུག་ཉོན་མོངས་ཅན་གྱིས་གཟེར་བའི་ཚེ་གཟུགས་ཀྱི་བསྒྲིབས་སེམས་ཀྱི་རྗེས་སུ་འབྱུང་བའི་ཕྱིར། དེ་
དག་གི་རྗེས་སུ་འབྱུང་བའི་འདོད་པའི་དགེ་བ་ལ་ནི་སྦྱོར་བྱུང་དུ་མ་ཟད་སྐྱེས་ཐོབ་ཀྱང་འབྱུང་སྟེ། འདོད་པའི་
154



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ། །
དགེ་བ་སྐྱེས་ཐོབ་དེ་སེམས་གསལ་བའི་ཕྱིར་ཞེས་གསུངས་སོ། ། ཡང་འདིར་འདོད་པའི་རང་ས་ལས་མ་བསྒྲིབས་
ལུང་མ་བསྟན་འབྱུང་བར་བཤད་པ་ནི་སྤྲུལ་སེམས་ལས་གཞན་པའི་མ་བསྒྲིབས་ལུང་མ་བསྟན་ཡིན་གྱི་སྤྲུལ་སེམས་
ནི་མ་ཡིན་ཏེ། དེ་ནི་ངེས་པར་གཟུགས་ཀྱི་དགེ་བ་སྦྱོར་བྱུང་ལ་བརྟེན་དགོས་པ་གོང་དུ་བཤད་པ་ལྟར་རོ། །
འདོད་པའི་མི་དགེ་བའི་སེམས་ནི་ཟག་མེད་གཉིས་མ་གཏོགས་པའི་སེམས་བཅུ་ཆར་གྱི་རྗེས་སུ་བྱུང་སྟེ། རྒྱུན་
དང་ས་མཚུངས་ཀྱི་ཚེ་སྤྲུལ་སེམས་མ་གཏོགས་པའི་རང་སའི་བཞི་དང་། ཉིང་མཚམས་སྦྱོར་བའི་ཚེ་ཁམས་གོང་
མགཉིས་ནས་འདོད་པར་སྐྱེས་ན་གོང་མ་གཉིས་ཀྱི་སེམས་གསུམ་གསུམ་སྟེ་དྲུག་གི་རྗེས་སུ་འབྱུང་བའི་ཕྱིར།
མི་དགེ་བའི་སེམས་དེ་ལས་ནི་བཞི་ཁོ་ན་འབྱུང་སྟེ། རང་སའི་བཞི་པོ་མ་གཏོགས་གཞན་མི་འབྱུང་བ་ནི་དཔྱད་
པས་ཤེས་སོ། ། འདོད་པའི་བསྒྲིབས་ལུང་མ་བསྟན་གྱི་སེམས་ཡང་མི་དགེ་བ་ཇི་ལྟ་བ་དེ་བཞིན་ནོ། ། འདོད་པའི་
མ་བསྒྲིབས་ལུང་མ་བསྟན་གྱི་སེམས་ནི་སེམས་ལྔའི་རྗེས་སུ་འབྱུང་སྟེ། རྒྱུན་དང་ས་མཚུངས་ཀྱི་ཚེ་རང་སའི་
བཞི་དང་། སྤྲུལ་པ་ལ་འཇུག་པའི་ཚེ། གཟུགས་ཀྱི་དགེ་བ་སྦྱོར་བྱུང་གི་རྗེས་སུ་འདོད་པའི་སྤྲུལ་སེམས་
འབྱུང་བའི་ཕྱིར་རོ། ། འདོད་པའི་མ་བསྒྲིབས་ལུང་མ་བསྟན་གྱི་སེམས་དེ་ལས་ནི་སེམས་བདུན་འབྱུང་སྟེ།
རྒྱུན་དང་ས་མཚུངས་ཀྱི་ཚེ་རང་སའི་བཞི། སྤྲུལ་པ་ལས་ལྡང་བའི་ཚེ་གཟུགས་ཀྱི་དགེ་བ་སྦྱོར་བྱུང་དང་།
འདོད་པ་ནས་གོང་མ་གཉིས་སུ་སྐྱེ་བའི་ཚེ་འདོད་པའི་འཆི་སེམས་རྣམ་སྨིན་སྐྱེས་དང་སྤྱོད་ལམ་པའི་རྗེས་སུ་གོང་
མ་གཉིས་ཀྱི་བསྒྲིབས་སེམས་གཉིས་རྣམས་འབྱུང་བའི་ཕྱིར། གཟུགས་ཀྱི་དགེ་སེམས་ཀྱི་མཇུག་ཐོགས་སུ་ནི་
སེམས་བཅུ་གཅིག་འབྱུང་སྟེ། རྒྱུན་དང་ས་མཚུངས་ཀྱི་ཚེ་རང་སའི་གསུམ། སྙོམས་འཇུག་ལས་ལྡང་བའི་ཚེ་
འདོད་པའི་དགེ་བ། སྤྲུལ་ལ་འཇུག་པའི་ཚེ་འདོད་པའི་མ་བསྒྲིབས་ལུང་མ་བསྟན་སྤྲུལ་སེམས་ཁོ་ན། ཉིང་
མཚམས་སྦྱོར་བའི་ཚེ་འདོད་པའི་མི་དགེ་བ་དང་བསྒྲིབས་སེམས་གཉིས་དང་། གཟུགས་མེད་ཀྱི་བསྒྲིབས་
སེམས། སྙོམས་པར་འཇུག་པའི་ཚེ་གཟུགས་མེད་ཀྱི་དགེ་བ་དང། ཟག་མེད་གཉིས་རྣམས་འབྱུང་བའི་
ཕྱིར། ། གཟུགས་ཀྱི་དགེ་སེམས་ལས་རང་སའི་ལུང་མ་བསྟན་འབྱུང་ཚུལ་ཡང་། དགེ་བ་སྦྱོར་བྱུང་ལས་རང་
སའི་མ་བསྒྲིབས་ལུང་མ་བསྟན་གྱི་སེམས་གསུམ་ག་དང་། སྐྱེས་ཐོབ་ལས་སྤྲུལ་སེམས་ལས་གཞན་གཉིས་དང་།
བསྒྲིབས་ལུང་མ་བསྟན་ནི་དགེ་བ་སྐྱེས་སྦྱོར་གཉིས་ཀའི་རྗེས་སུ་འབྱུང་བ་ཡིན་ནོ། །
གཟུགས་ཀྱི་དགེ་སེམས་རང་ཉིད་ནི་སེམས་དགུའི་མཇུག་ཐོགས་སུ་འབྱུང་སྟེ། རྒྱུན་དང་ས་མཚུངས་ཀྱི་
155



གྲ་
ལ༠
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཚེ་རང་སའི་གསུམ་ལས་དང་། སྙོམས་པར་འཇུག་པའི་ཚེ་འདོད་པའི་དགེ་བ་སྦྱོར་བྱུང་ལས་དང་། སྤྲུལ་པ་
ལས་ལྡང་བའི་ཚེ་འདོད་པའི་མ་བསྒྲིབས་ལུང་མ་བསྟན་སྤྲུལ་སེམས་ལས་དང་། སྙོམས་འཇུག་ལས་ལྡང་པའི་ཚེ་
གཟུགས་མེད་ཀྱི་དགེ་བ་སྦྱོར་བྱུང་དང་། ཟག་མེད་གཉིས་ཀྱི་མཇུག་ཐོགས་དང་། སྙོམས་འཇུག་ཉོན་མོངས་
ཅན་གྱིས་གཟིར་བའི་ཚེ་གཟུགས་མེད་ཀྱི་བསྒྲིབས་སེམས་ཀྱི་རྗེས་སུ་འབྱུང་བའི་ཕྱིར། འདི་ཡང་རང་སའི་མ་
བསྒྲིབས་ལུང་མ་བསྟན་ལས་འབྱུང་བའི་ཚེ། གཟུགས་ཀྱི་དགེ་བ་སྦྱོར་བྱུང་ནི་རང་སའི་སྤྲུལ་སེམས་ཁོ་ན་ལས་
མ་བསྒྲིབས་ལུང་མ་བསྟན་གཞན་གཉིས་ཀྱི་རྗེས་སུ་མི་འབྱུང་ལ། དགེ་བ་སྐྱེས་ཐོབ་ནི་རྣམ་སྨིན་སྐྱེས་དང་སྤྱོད་
ལམ་པ་མ་གཏོགས་སྤྲུལ་སེམས་ཀྱི་རྗེས་སུ་མི་འབྱུང་ངོ༌། ། གཟུགས་ཀྱི་བསྒྲིབས་སེམས་ལུང་མ་བསྟན་ནི་སེམས་
བརྒྱད་ཀྱི་རྗེས་ཐོགས་སུ་འབྱུང་སྟེ། རྒྱུན་དང་ས་མཚུངས་ཀྱི་ཚེ་སྤྲུལ་སེམས་མ་གཏོགས་རང་སའི་སེམས་གསུམ་
གྱི་རྗེས་སུ་དང་། ཉིང་མཚམས་སྦྱོར་བའི་ཚེ་འདོད་པའི་དགེ་བ་སྐྱེས་ཐོབ་དང་སྤྲུལ་སེམས་ལས་གཞན་པའི་
འདོད་པའི་མ་བསྒྲིབས་ལུང་མ་བསྟན་གཉིས་ཀྱི་རྗེས་སུ་དང་། གཟུགས་མེད་ཀྱི་འཆི་སེམས་གསུམ་གྱི་རྗེས་
འབྱུང་བའི་ཕྱིར། གཟུགས་ཀྱི་བསྒྲིབས་སེམས་དེ་ལས་སེམས་དྲུག་འབྱུང་སྟེ། རྒྱུན་དང་ས་མཚུངས་ཀྱི་ཚེ་
རང་སའི་གསུམ། ཉིང་མཚམས་སྦྱོར་བའི་ཚེ་འདོད་པའི་མི་དགེ་བ་དང་བསྒྲིབས་སེམས་གཉིས། སྙོམས་
འཇུག་ཉོན་མོངས་ཅན་གྱིས་གཟིར་བའི་ཚེ་འདོད་པའི་དགེ་བ་གཉིས་ཀ་འབྱུང་བའི་ཕྱིར། གཟུགས་ཀྱིས་མ་
བསྒྲིབས་ལུང་མ་བསྟན་གྱི་སེམས་ནི་རང་སའི་སེམས་གསུམ་པོ་ཁོ་ནའི་རྗེས་སུ་མ་གཏོགས་སེམས་གཞན་གྱི་རྗེས་སུ་
མི་འབྱུང་ལ། རང་སའི་གསུམ་གྱི་རྗེས་སུ་འབྱུང་ཚུལ་ཡང་། རྒྱུན་གྱི་ཚེ་སྤྲུལ་སེམས་ནི་རང་ཉིད་ཀྱི་རྗེས་སུ་
དང༌། སྤྱོད་ལམ་པ་དང་རྣམ་སྨིན་སྐྱེས་གཉིས་སྤྲུལ་སེམས་མ་གཏོགས་ཕན་ཚུན་དང་། ས་མཚུངས་ཀྱི་ཚེ་
དགེ་བ་སྦྱོར་བྱུང་གི་རྗེས་སུ་མ་བསྒྲིབས་པའི་སེམས་གསུམ་ཆར་དང་། སྐྱེས་ཐོབ་ཀྱི་རྗེས་སུ་སྤྲུལ་སེམས་མ་ཡིན་
པའི་གཞན་གཉིས་འབྱུང་བའི་ཕྱིར། གཟུགས་ཀྱི་མ་བསྒྲིབས་ལུང་མ་བསྟན་གྱི་སེམས་དེ་ལས་སེམས་དྲུག་
འབྱུང་སྟེ། རྒྱུན་དང་ས་མཚུངས་ཀྱི་ཚེ་རང་སའི་གསུམ་དང་། ཉིང་མཚམས་སྦྱོར་བའི་ཚེ་འདོད་པའི་མི་དགེ་
བ་དང་བསྒྲིབས་སེམས། གཟུགས་མེད་ཀྱི་བསྒྲིབས་སེམས་བཅས་འབྱུང་བའི་ཕྱིར་ཇི་ལྟར་གཟུགས་ཀྱི་མ་
བསྒྲིབས་ལུང་མ་བསྟན་གྱི་སེམས་དེ་རང་སའི་གསུམ་ལས་འབྱུང་ཞིང་། དེ་ལས་དྲུག་འབྱུང་བ་བཞིན་དུ་
གཟུགས་མེད་ཀྱི་མ་བསྒྲིབས་ལུང་མ་བསྟན་གྱི་སེམས་ཡང་དེ་དང་ཀུན་ཏུ་མཚུངས་སོ། ། འོན་ཀྱང་འདིའི་ལུང་མ་
156



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
བསྟན་ལ་རྣམ་སྨིན་སྐྱེས་གཅིག་པུ་མ་གཏོགས་མེད་པ་དང་། ཉིང་མཚམས་སྦྱོར་བའི་ཚེ་གཟུགས་ཀྱི་བསྒྲིབས་
སེམས་འབྱུང་བའི་ཁྱད་པར་ཙམ་མོ། ། གཟུགས་མེད་ཀྱི་དགེ་སེམས་ལས་སེམས་དགུ་འབྱུང་སྟེ། རྒྱུན་གྱི་ཚེ་
དགེ་བ་གཉིས་ཀ་ཕན་ཚུན་དང་། ས་མཚུངས་ཀྱི་ཚེ་དག་བ་གཉིས་ཀ་ལས་བསྒྲིབས་མ་བསྒྲིབས་གཉིས་ཀ་
འབྱུང་བ་སྟེ་རང་སའི་གསུམ་དང་། སྙོམས་པར་འཇུག་པའི་ཚེ་སྦྱོར་བྱུང་ཁོ་ན་ལས་ཟག་མེད་གཉིས་དང་།
སྙོམས་འཇུག་ལས་ལྡང་བའི་ཚེ་སྦྱོར་བྱུང་ཁོ་ན་ལས་གཟུགས་ཀྱི་དགེ་བ་སྦྱོར་བྱུང་ཁོ་ན་དང་། ཉིང་མཚམས་
སྦྱོར་བའི་ཚེ་དགེ་བ་སྐྱེས་ཐོབ་ལས་འདོད་པའི་ཉོན་མོངས་ཅན་གཉིས་དང་། གཟུགས་ཀྱི་བསྒྲིབས་སེམས་བྱུང་
བའི་ཕྱིར། གཟུགས་མེད་ཀྱི་དགེ་སེམས་དེ་ནི་སེམས་དྲུག་གི་རྗེས་སུ་འབྱུང་སྟེ། རྒྱུན་གྱི་ཚེ་དགེ་བ་གཉིས་
ཕན་ཚུན་དང་། ས་མཚུངས་ཀྱི་ཚེ་བསྒྲིབས་སེམས་ལས་དགེ་བ་གཉིས་ཀ་དང་། མ་བསྒྲིབས་ལུང་མ་བསྟན་
རྣམ་སྨིན་སྐྱེས་ལས་དགེ་བ་སྐྱེས་ཐོབ་ཁོ་ན་འབྱུང་སྟེ། རང་སའི་སེམས་གསུམ་གྱི་རྗེས་སུ་དང་། སྙོམས་པར་
འཇུག་པའི་ཚེ་གཟུགས་ཀྱི་སྦྱོར་བྱུང་ཁོ་ནའི་རྗེས་སུ་གཟུགས་མེད་ཀྱིའང་སྦྱོར་བྱུང་ཁོ་ན་དང་། སྙོམས་འཇུག་
ལས་ལྡང་བ་ན་ཟག་མེད་གཉིས་ཀྱི་རྗེས་སུ་གཟུགས་མེད་ཀྱི་སྦྱོར་བྱུང་ཁོ་ན་འབྱུང་བའི་ཕྱིར། གཟུགས་མེད་
ཀྱིས་བསྒྲིབས་སེམས་ལུང་མ་བསྟན་མས་སེམས་བདུན་འབྱུང་སྟེ། རྒྱུན་དང་ས་མཚུངས་ཀྱི་རང་སའི་གསུམ།
ཉིང་མཚམས་སྦྱོར་བའི་ཚེ་གཟུགས་ཀྱི་བསྒྲིབས་སེམས་དང་། འདོད་པའི་ཉོན་མོངས་ཅན་གཉིས་སྙོམས་
འཇུག་ཉོན་མོངས་ཅན་གྱིས་གཟིར་བའི་ཚེ་གཟུགས་ཀྱི་དགེ་བ་སྦྱོར་བྱུང་ཁོ་ན་འབྱུང་བའི་ཕྱིར། དེ་བཞིན་དུ་
གཟུགས་མེད་ཀྱི་བསྒྲིབས་སེམས་རང་ཉིད་ཀྱང་སེམས་བདུན་གྱི་རྗེས་སུ་འབྱུང་སྟེ། རྒྱུན་དང་ས་མཚུངས་ཀྱི་ཚེ་
རང་སའི་གསུམ་གྱི་རྗེས་སུ་དང་། ཉིང་མཚམས་སྦྱོར་བའི་ཚེ་འདོད་གཟུགས་ཀྱི་དགེ་བ་སྐྱེས་ཐོབ་གཉིས་དང་།
འདོད་གཟུགས་ཀྱི་མ་བསྒྲིབས་ལུང་མ་བསྟན་རྣམ་སྨིན་སྐྱེས་དང་སྤྱོད་ལམ་པའི་རྗེས་སུ་འབྱུང་བའི་ཕྱིར། སློབ་
པའི་སེམས་ནི་བཞི་ལས་འབྱུང་སྟེ། སྙོམས་པར་འཇུག་པའི་ཚེ་ཁམས་གསུམ་གྱི་དགེ་བ་སྦྱོར་བྱུང་གསུམ་ལས་
དང་། རྒྱུན་གྱི་ཚེ་སློབ་སེམས་རང་ཉིད་ཀྱི་རྗེས་སུ་འབྱུང་བའི་ཕྱིར། སློབ་སེམས་དེ་ལས་སེམས་ལྔ་འབྱུང་སྟེ།
སྙོམས་འཇུག་ལས་ལྡང་བའི་ཚེ་ཁམས་གསུམ་གྱི་དགེ་བ་གསུམ་དང་། རྒྱུན་གྱི་ཚེ་སློབ་སེམས་རང་ཉིད་དང།
སྙོམས་བར་འཇུག་པའི་ཚེ་སློབ་པ་རྡོ་རྗེ་ལྟ་བུའི་ཏིང་ངེ་འཛིན་གྱི་རྗེས་སུ་མི་སློབ་པ་ཟད་པ་ཤེས་པ་འབྱུང་བའི་ཕྱིར།
འདིར་སློབ་སེམས་ཀྱི་ལྡང་སེམས་ལ་འདོད་པའི་དགེ་བ་སྐྱེས་ཐོབ་སྦྱོར་བྱུང་གཉིས་ཀ་འབྱུང་ཡང་། གོང་མ་
157



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
གཉིས་ཀྱི་སྐྱེས་ཐོབ་ནི་མི་འབྱུང་སྟེ། དེ་གཉིས་ཀྱི་སྐྱེས་ཐོབ་ནི་མི་གསལ་བའི་ཕྱིར་རོ། ། མི་སློབ་པའི་སེམས་ནི་ལྔ་
ལས་འབྱུང་སྟེ། སྙོམས་པར་འཇུག་པའི་ཚེ་ཁམས་གསུམ་གྱི་དགེ་བ་སྦྱོར་བྱུང་གསུམ་པོ་ཁོ་ན་ལས་དང་།
སློབ་པ་རྡོ་རྗེ་ལྟ་བུའི་ཏིང་ངེ་འཛིན་གྱི་རྗེས་དང་། རྒྱུན་གྱི་ཚེ་མི་སློབ་པ་རང་ཉིད་དང་བཅས་པ་ལས་འབྱུང་བའི་
ཕྱིར། མི་སློབ་པའི་སེམས་དེ་ལས་ནི་བཞི་འབྱུང་སྟེ། སྙོམས་འཇུག་ལས་ལྡང་བའི་ཚེ་འདོད་པའི་དགེ་བ་
གཉིས་ཀ་དང་། གོང་མ་གཉིས་ཀྱི་སྦྱོར་བྱུང་གཉིས་ཏེ་གསུམ་དང་། རྒྱུན་གྱི་ཚེ་མི་སློབ་པ་རང་ཉིད་རྣམས་
འབྱུང་བའི་ཕྱིར། དེ་ལ་ཁོ་ན་རེ། འོ་ན་ཡོངས་སུ་ཉམས་པའི་ཚེ་མི་སློབ་པའི་མཇུག་ཐོགས་སུ་སློབ་པའི་
སེམས་འབྱུང་བས་ལྔ་འབྱུང་བར་ཐལ་ལོ། ། ཞེ་ན། ཡོངས་སུ་ཉམས་པའི་ཚེ་ཉོན་མོངས་མངོན་དུ་གྱུར་པས་
བར་དུ་ཆོད་པའི་ཕྱིར། མི་སློབ་པའི་མཇུག་ཐོགས་དེ་མ་ཐག་ཏུ་སློབ་སེམས་འབྱུང་བའི་ཉེས་པ་མེད་པར་
འདོད་ལ། དེ་ལྟ་ནའང་། འགྲེལ་པ་མངོན་པའི་རྒྱན་དུ། འོན་ཀྱང་ཁམས་གསུམ་གྱི་བསྒྲིབས་པའི་སེམས་
གསུམ་དང་། བདུན་འབྱུང་བར་ཐལ་བའི་ཉེས་པ་ནི་སྤང་དགོས་སོ། ། ཞེས་གསུངས་པའི་གནོད་བྱེད་ནི་
དངོས་སུ་འཇུག་པ་ཡིན་ལ། དེར་མ་ཟད་ཕྱིར་མི་འོངས་འདོད་པའི་ཉོན་མོངས་ཀྱིས་ཉམས་པ་ན་སློབ་སེམས་
ཀྱི་རྗེས་སུ་འདོད་པའི་ཉོན་མོངས་ཅན་གཉིས་ཀྱང་འབྱུང་བས་ན་སློབ་སེམས་ལས་སེམས་དྲུག་འབྱུང་བར་ཐལ་
བའི་ཉེས་པ་ཡང་གོང་དང་མཚུངས་སོ། ། འོ་ན། བྱེ་སྨྲའི་རང་ལུགས་ལ་ལན་ཇི་ལྟར་འདེབས་ཞེ་ན། སློབ་པ་
དང་མི་སློབ་པ་ཉོན་མོངས་པས་ཡོངས་སུ་ཉམས་ཁ་མའི་གནས་སྐབས་སུ་ཟག་མེད་ཀྱི་སེམས་མངོན་དུ་བྱེད་བཞིན་
པ་མ་ཡིན་ཞེས་སྨྲ་བའམ། ཡང་ན། སྐབས་འདིར་ཚེ་དྲུག་གམ་བརྒྱད་ཀྱི་གནས་སྐབས་གཞིར་བཞག་པ་ལས་
ཡོངས་སུ་ཉམས་པའི་ཚེ་ཞེས་པ་མ་བགྲང་བའི་ཕྱིར་ན་མ་ཁྱབ་ཞེས་སྨྲའོ། ། ཡང་སྐབས་འདིར་འགྲེལ་པ་མངོན་
པའི་རྒྱན་དུ། སེམས་རེ་རེའི་མཇུག་ཏུ་འདི་ཙམ་འབྱུང་སོགས་གསུངས་པའི་རྗེས་སུ། ཚེ་དྲུག་གི་རྣམ་པར་
བཞག་པ་མི་འཐད་པའི་ཕྱིར་རོ། ། ཞེས་པ་གོང་འོག་ཀུན་ཏུ་ལན་དུ་མར་གསུངས་པའི་དོན་གང་ཡིན་སྙམ་ན།
སེམས་རེ་རེའི་རྗེས་སུ་སེམས་བཅུ་གཉིས་ལས་ཇི་ཙམ་འབྱུང་དང་། རང་ཉིད་སེམས་ཇི་ཙམ་གྱི་རྗེས་སུ་འབྱུང་
དཔྱད་པའི་ཚེ། ཚེ་དྲུག་གི་ནང་ནས་མང་མཐའ་ཚེ་ལྔ་ལས་དྲུག་ཆར་ཚང་བ་མི་སྲིད་པའི་དོན་ཏེ། དཔེར་ན།
གཟུགས་ཀྱི་དགེ་སེམས་ལས་སེམས་གཞན་བཅུ་གཅིག་འབྱུང་བ་མང་ཤོས་ཡིན་ཀྱང་། དེ་ལ་ཚེ་དྲུག་ལས་སྙོམས་
འཇུག་ཉོན་མོངས་ཅན་གྱིས་གཟིར་བ་མ་ཚང་ཞིང་། དེ་ལས་ཅུང་ཟད་ཉུང་བ་འདོད་པའི་དགེ་སེམས་ལས་
158



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ། །
དགུ་འབྱུང་ཡང་། དེ་ལ་ཡང་སྙོམས་འཇུག་ལས་ལྡང་བ་དང་། ཉོན་མོངས་ཅན་གྱིས་གཟིར་བའི་ཚེ་གཉིས་
ཀ་མ་ཚང་བ་སྟེ་གཞན་ལ་ཡང་མཚུངས་སོ། ། འདིར་ལྡང་སེམས་ལ་དཔྱད་པ་ལ། འགྲེལ་པ་རྣམས་སུ། མི་
ལྕོགས་མེད་ལ་བརྟེན་ནས་དགྲ་བཅོམ་ཐོབ་པའི་ལྡང་སེམས་ནི་གོམས་པས་དེ་ཉིད་ཀྱི་ས་པ་དང་། འདོད་པའི་
ས་པ་ཡིན་ལ་ཅི་ཡང་མེད་ལ་བརྟེན་ནས་ཐོབ་པ་ནི་དེ་ཉིད་ཀྱི་ས་པའམ། སྲིད་རྩེར་སྐྱེས་པ་ཡིན་ན་སྲིད་རྩེའི་ས་
པས་ལྡང་ངོ༌། ། ས་ལྷག་མ་རྣམས་སུ་ནི་ལྡང་སེམས་རང་གི་ས་པ་ཁོ་ན་སྟེ། གཞན་གྱིས་པ་ནི་སྦྱོར་བ་ཁོ་ནས་སྒྲུབ་
དགོས་ལ། རང་གི་ས་པ་ནི་རང་གིས་འབྱུང་བས་སོ། ། ཞེས་གསུངས་པའི་དབང་དུ་བྱས་ན་གོང་དུ་སྙོམས་
འཇུག་ལས་ལྡང་བའི་ཚེ་སློབ་པ་དང་མི་སློབ་པའི་སེམས་ཀྱི་མཇུག་ཐོགས་སུ་འདོད་པའི་དགེ་བ་སྐྱེས་ཐོབ་སྦྱོར་
བྱུང་གཉིས་ཀ་འབྱུང་བ་ཡང་མི་ལྕོགས་མེད་ཀྱི་ངོ་བོར་གྱུར་བའི་སློབ་སེམས་དང་། མི་སློབ་པའི་སེམས་ཀྱི་
དབང་དུ་བྱས་པ་དང་། དེ་བཞིན་དུ་གཟུགས་ཀྱི་དགེ་བ་སྦྱོར་བྱུང་ལས་ལྡང་བའི་ཚེ་འདོད་པའི་དགེ་བ་སྐྱེས་
སྦྱོར་གཉིས་ཀ་འབྱུང་པ་ཡང་བསམ་གཏན་དང་པོའི་ཉེར་བསྡོགས་ལས་ལྡང་པ་ཁོ་ནའི་དབང་དུ་བྱས་པ་ལས།
དངོས་གཞིས་བསྡུས་པའི་ཟག་མེད་དང་། གཟུགས་ཀྱི་དགེ་བ་སྦྱོར་བྱུང་གི་རྗེས་ཐོགས་དེ་མ་ཐག་ཏུ་འདོད་
པའི་དགེ་སེམས་མི་འབྱུང་བ་ཡིན་པར་སེམས་ཏེ་འོན་ཀྱང་དཔྱད་དོ། །
བཅུ་གཉིས་དེ་དག་ཉི་ཤུར་ཡང་། ཞེས་སོགས་ཀྱི་སྐབས་སུ། སེམས་བཅུ་གཉིས་པོ་དེ་དག་ལས་ཉི་
ཤུར་ཕྱེ་ཚུལ་ནི། ཁམས་གསུམ་གྱི་དགེ་བ་ལ་སྐྱེས་ཐོབ་སྦྱོར་བྱུང་གཉིས་སུ་ཕྱེ་བ་དང་། འདོད་པའི་མ་
བསྒྲིབས་ལུང་མ་བསྟན་ལ་རྣམ་སྨིན་སྐྱེས་དང་། སྤྱོད་ལམ་པ། བཟོ་སེམས། སྤྲུལ་ སེམས་ ཏེ་ བཞི།
གཟུགས་ན་བཟོ་སེམས་མ་གཏོགས་པའི་གསུམ་དུ་ཕྱེ་བ་དང་བཅས་པའི་ཉི་ཤུར་འགྱུར་ཏེ། འདོད་པ་ན་དགེ་
བའི་སེམས་གཉིས། མ་བསྒྲིབས་ལུང་མ་བསྟན་བཞི། མི་དགེ་བ་དང་། བསྒྲིབས་ལ་ལུང་མ་བསྟན་ཏེ་
བརྒྱད། གཟུགས་ན་དགེ་སེམས་གཉིས། མ་བསྒྲིབས་ལུང་མ་བསྟན་གསུམ། བསྒྲིབས་ལ་ལུང་མ་བསྟན་
ཏེ་དྲུག གཟུགས་མེད་ན་དགེ་སེམས་གཉིས། མ་བསྒྲིབས་ལུང་མ་བསྟན་དང་། བསྒྲིབས་ལུང་མ་བསྟན་
ཏེ་བཞི་སྟེ་ཁྱོན་བསྒྲིལ་བས་བཅོ་བརྒྱད། དེའི་སྟེང་དུ་ཟག་མེད་ཀྱི་སེམས་གཉིས་བསྣན་པས་ཉི་ཤུའོ། ། འདིའི་
དབང་དུ་བྱས་ནས་སེམས་གང་གི་མཇུག་ཏུ་སེམས་ཇི་ཙམ་འབྱུང་བའམ་བཤད་དུ་ཡོད་མོད་ཀྱང་ཡི་གེས་འཇིགས་
པ་མ་ཟད། སེམས་བཅུ་གཉིས་ཀྱི་འབྱུང་ཚུལ་ཁོང་དུ་ཆུད་ན་དེའི་ཚུལ་ཉིད་ལ་བརྟགས་ན་ཤེས་པར་སླ་སྟེ།
159



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དཔེར་ན། འདོད་སེམས་དགེ་བའི་དབང་དུ་བྱས་ན། དེའི་མཇུག་ཐོགས་སུ་རྒྱུན་གྱི་ཚེ་རང་སའི་དགེ་བ་སྐྱེས་
ཐོབ་སྦྱོར་བྱུང་གཉིས་དང་། ས་མཚུངས་པའི་ཚེ་སྤྲུལ་སེམས་ལས་གཞན་པའི་རང་སའི་མ་བསྒྲིབས་ལུང་མ་
བསྟན་གསུམ་འབྱུང་བ་རྣམས་སོ་སོར་ཕྱེ་ནས་བགྲང་ན་སེམས་ཉི་ཤུའི་ནང་ནས་བཅུ་གཉིས་འབྱུང་བས་མཚོན་ཏེ་
གཞན་དག་ལ་ཡང་རིགས་འགྲེ་བས་མ་བྲིས་སོ། ། སེམས་བཅུ་གཉིས་དང་ཉི་ཤུ་གཉིས་ཁྱབ་གང་ཆེ་ན། བཅུ་
གཉིས་ཁྱབ་ཆེ་སྟེ། མ་བསྒྲིབས་ལུང་མ་བསྟན་བཞི་པོ་གང་རུང་མ་ཡིན་པའི་མ་བསྒྲིབས་ལུང་མ་བསྟན་གྱི་
སེམས་གཞན་དག་ཡོད་པ་རྣམས་བཅུ་གཉིས་ཀྱི་ཁོངས་སུ་འདུས་ལ་ཉི་ཤུར་མ་འདུས་པར་བཞེད་དོ། །
སེམས་བཅུ་གཉིས་ཀྱི་རྙེད་ཚུལ་བཤད་པ། །
ཁམས་གསུམ་པ་ཡི་ཉོན་མོངས་ཅན། ། ཞེས་སོགས་ཀྱི་སྐབས་སུ། སེམས་བཅུ་གཉིས་ཀྱི་རྙེད་ཚུལ་
བཤད་པ་ལ། དེ་ལ་འདོད་པའི་ཉོན་མོངས་ཅན་གྱི་སེམས་གཉིས་གང་རུང་མངོན་དུ་གྱུར་ན་སེམས་དྲུག་གསར་
དུ་རྙེད་པ་དང་། གཟུགས་ཀྱི་ཉོན་མོངས་ཅན་མངོན་དུ་གྱུར་ནའང་དྲུག་དང་། གཟུགས་མེད་ཀྱི་ཉོན་མོངས་
ཅན་མངོན་དུ་གྱུར་ན་གཉིས་རྙེད་དོ། ། དེ་ཡང་འགྲེལ་པ་ལས། སྐྱེ་དང་སྙོམས་པར་འཇུག་པ་དང་། ། འདོད་
ཆགས་བྲལ་དང་ཡོངས་ཉམས་དང་། ། དགེ་བའི་ཉིང་མཚམས་སྦྱོར་བའི་ཚེ། ། སེམས་དེ་ལྡན་པ་མིན་ལས་རྙེད། །
ཅེས་གསུངས་པ་ལྟར་ཚེ་ལྔའི་དབང་དུ་བྱས་པ་སྟེ། ཁམས་གོང་མ་ནས་འོག་མར་སྐྱེ་བའི་ཚེ་དང་། གོང་མ་ལ་
སྙོམས་པར་འཇུག་པའི་ཚེ་དང་། ས་དང་ས་ལས་འདོད་ཆགས་དང་བྲལ་བའི་ཚེ་དང་། དགྲ་བཅོམ་པ་ལས་
ཡོངས་སུ་ཉམས་པའི་ཚེ་དང་། དགེ་རྩ་ཆད་པ་མཚམས་སྦྱོར་བའི་ཚེ་སྟེ་ལྔའོ། ། དེ་ལ་འདོད་པའི་ཉོན་མོངས་
ཅན་མངོན་དུ་གྱུར་པ་ལས་སེམས་དྲུག་རྙེད་ཚུལ་ནི། གོང་མ་ནས་འདོད་པར་སྐྱེ་བའི་ཚེ་འདོད་པའི་མི་དགེ་པ་
དང༌། བསྒྲིབས་སེམས་གང་རུང་མངོན་དུ་གྱུར་བ་ན་འདོད་པའི་ཉོན་མོངས་ཅན་གཉིས་དང་། འདོད་པའི་
དགེ་བ་སྐྱེས་ཐོབ་ཀྱི་ཐོབ་པ་གསར་དུ་འབྱུང་། འདོད་པར་དགེ་རྩ་ཆད་པ་ཐེ་ཚོམ་ཉོན་མོངས་ཅན་གྱིས་
མཚམས་སྦྱོར་བའི་ཚེ་ན་ཡང་འདོད་པའི་དགེ་བ་སྐྱེས་ཐོབ་གསར་དུ་ཐོབ། འདོད་པའི་མི་དགེ་བས་དགྲ་བཅོམ་
པ་ལས་ཉམས་པ་ན་འདོད་པའི་ཉོན་མོངས་ཅན་དང་། ཁམས་གོང་མ་གཉིས་ཀྱི་བསྒྲིབས་སེམས་གཉིས།
སློབ་སེམས་ཀྱི་ཐོབ་པ་རྣམས་གསར་དུ་འབྱུང་བ་སྟེ། དོན་བསྒྲིལ་ན་འདོད་ཉོན་གསར་དུ་མངོན་དུ་གྱུར་བའི་
ཚེ། འདོད་པའི་ཉོན་མོངས་ཅན་གཉིས། གོང་མ་གཉིས་ཀྱི་བསྒྲིབས་སེམས་གཉིས། འདོད་པའི་དགེ་བ་
160



དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ།
སྐྱེས་ཐོབ་དང་། སློབ་པའི་སེམས་ཏེ་དྲུག་པོ་ཅི་རིགས་པའི་ཐོབ་པ་གསར་དུ་བྱུང་བའི་དོན་ཡིན་ལ། དེ་ཡང་
འདོད་པའི་ཉོན་མོངས་མངོན་དུ་གྱུར་པ་ན། སེམས་གཞན་རྣམས་ཐོབ་པའི་སྒོ་ནས་གསར་དུ་ལྡན་པ་ལས་
མཐའ་དག་དུས་མཉམ་དུ་མངོན་དུ་གྱུར་པ་ནི་མ་ཡིན་ལ། ཐོབ་པ་ཡང་དུས་ཅི་རིགས་པར་གསར་དུ་ཐོབ་པ་
ལས་སེམས་དྲུག་དུས་གཅིག་ཏུ་གསར་དུ་ཐོབ་པ་ཡང་མ་ཡིན་ཏེ། འགྲེལ་པ་མངོན་པའི་རྒྱན་དུ། དེ་ལྟར་ན།
སྤྱིར་འདོད་པའི་ཉོན་མོངས་ཅན་གྱི་སེམས་མངོན་དུ་གྱུར་པ་ན་སེམས་དྲུག་གི་ཐོབ་པ་སྔར་མི་ལྡན་པ་ལས་གསར་
དུ་རྙེད་པ་ཡིན་གྱི་མངོན་དུ་གྱུར་པ་ནི་མ་ཡིན་ནོ། ། ཞེས་དང་། དེ་ཡང་དྲུག་ཀ་ཅིག་ཆར་རྙེད་པ་མིན་གྱི་སེམས་
ཉོན་མོངས་ཅན་ཞིག་དང་པོར་མངོན་དུ་གྱུར་ན་ཅི་རིགས་ནས་དྲུག་གི་རྙེད་པ་འབྱུང་རུང་ལ་རྩིའོ། ། ཞེས་
གསུངས་པའི་ཕྱིར། དེས་ན་འགའ་ཞིག་ཏུ། འདོད་པའི་ཉོན་མོངས་ཀྱིས་དགྲ་བཅོམ་པ་ལས་ཉམས་པའི་ཚེ།
འདོད་པའི་དགེ་མི་དགེ་གཉིས། ཁམས་གསུམ་གྱི་བསྒྲིབས་པ་གསུམ། སློབ་པ་ཟག་མེད་དེ་དྲུག་གི་ཐོབ་པ་
ཅིག་ཆར་དུ་འབྱུང་བ་དང་། གཟུགས་ཀྱི་ཉོན་མོངས་ཀྱིས་དགྲ་བཅོམ་ལས་ཉམས་པའི་ཚེ། གཟུགས་ཀྱི་དགེ་
བ། འདོད་གཟུགས་ཀྱི་སྤྲུལ་སེམས་གཉིས། ཁམས་གོང་མ་གཉིས་ཀྱི་བསྒྲིབས་སེམས་གཉིས། སློབ་པ་
ཟག་མེད་དེ་དྲུག་གི་ཐོབ་པ་གཅིག་ཆར་རྙེད་ཅེས་འབྱུང་མོད་ཀྱང་། རྒྱུན་ལྡན་བཞིན་པ་ལ་བསམ་ན་དེ་བཞིན་
ཡིན་རུང་། སྐབས་འདིའི་ཐོབ་ཚུལ་ནི། གོང་གི་འགྲེལ་པའི་ལུང་དུ། སེམས་དེ་ལྡན་པ་མིན་ལས་རྙེད། །
ཅེས་སྔར་མི་ལྡན་པ་ལས་གསར་དུ་རྙེད་པ་ལ་རྩི་བ་ལས་ལྡན་བཞིན་པ་བགྲང་པ་མ་ཡིན་པས། དེས་ན་འདོད་
པའི་ཉོན་མོངས་ཀྱིས་དགྲ་བཅོམ་ལས་ཉམས་པའི་ཚེ་འདོད་པའི་དགེ་བ་སྔར་ནས་ལྡན་བཞིན་ལས་གསར་དུ་རྙེད་
པ་མ་ཡིན་ལ། གཟུགས་ཀྱི་ཉོན་མོངས་ཀྱིས་ཉམས་པའི་ཚེ་ཡང་གཟུགས་ཀྱི་དགེ་བ་དང་། སྤྲུལ་སེམས་གཉིས་
གསར་དུ་རྙེད་པ་མ་ཡིན་པའི་ཕྱིར། གལ་ཏེ་སྔར་ནས་ལྡན་བཞིན་པ་ལ་རྩི་ན་གཟུགས་ཀྱི་ཉོན་མོངས་ཀྱིས་
ཉམས་པའི་ཚེ་འདོད་པའི་དགེ་བ་དང་ཡང་ལྡན་པས་བདུན་ཅིག་ཅར་དུ་རྙེད་པ་དང་། སློབ་སེམས་མངོན་དུ་
གྱུར་པའི་ཚེ་ན་ཡང་འདོད་པའི་དགེ་སེམས་དང་། གཟུགས་ཀྱི་དགེ་སེམས་བསྣན་པས་དྲུག་གཅིག་ཅར་དུ་རྙེད་
པར་འདོད་དགོས་པར་ཐལ། འདོད་ན་མི་འཐད་དེ། ཁམས་གསུམ་པ་ཡི་ཉོན་མོངས་ཅན། དྲུག་དང་
དྲུག་དང་གཉིས་རྙེད་དོ། ། ཞེས་དང་། སློབ་པ་ལ་བཞི། ཞེས་གསུངས་པ་རྣམས་དང་འགལ་པའི་ཕྱིར་རོ།།
དེས་ན་གཟུགས་ཀྱི་ཉོན་མོངས་མངོན་དུ་གྱུར་པའི་ཚེ་སེམས་དྲུག་གསར་དུ་རྙེད་པར་གསུངས་པ་ཡང་ཅི་རིགས་
པའི་དབང་དུ་བྱས་པ་ཡིན་ཏེ། གཟུགས་མེད་ནས་གཟུགས་ཁམས་སུ་སྐྱེས་པའི་ཚེ་གཟུགས་ཀྱི་བསྒྲིབས་སེམས་
161



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མངོན་འགྱུར་བ་དེ་དང་། གཟུགས་ཀྱི་དགེ་བ་སྐྱེས་ཐོབ། འདོད་གཟུགས་ཀྱི་སྤྲུལ་སེམས་གཉིས་ཏེ་བཞི་
གསར་དུ་ཐོབ་པ་དང་། གཟུགས་ཀྱི་ཉོན་མོངས་ཅན་གྱིས་དགྲ་བཅོམ་ལས་ཉམས་པའི་ཚེ་གཟུགས་མེད་ཀྱི་
བསྒྲིབས་སེམས་དང་། སློབ་སེམས་གཉིས་གསར་དུ་ཐོབ་པ་སྟེ་སྡོམ་པས་སེམས་དྲུག་གསར་དུ་རྙེད་པའི་དོན་
ནོ། ། དེ་བཞིན་དུ་གཟུགས་མེད་ཀྱི་ཉོན་མོངས་ཅན་མངོན་དུ་བྱེད་པ་ན་གཉིས་གསར་དུ་རྙེད་དོ། ། ཉོན་མོངས་
དེས་དགྲ་བཅོམ་ལས་ཉམས་པའི་ཚེ་གཟུགས་མེད་ཀྱི་ཉོན་མོངས་དེ་ཉིད་དང་། སློབ་སེམས་གསར་དུ་རྙེད་པའི་
ཕྱིར། འདི་ཡང་རྒྱུན་ལྡན་བཞིན་པ་ལ་བསམ་ན་འདོད་གཟུགས་ཀྱི་དགེ་སེམས་གཉིས་དང་། སྤྲུལ་སེམས་
གཉིས་དང་ཡང་ལྡན་པས་ན་དེ་དག་ཀྱང་བགྲང་དགོས་པར་འགྱུར་རོ། །
གཟུགས་སྐྱེས་དགེ་ལ་གསུམ་དག་གོ། ། ཞེས་པ་འདི་ལ་ཡང་འགའ་ཞིག་གཟུགས་ཁམས་སུ་སྐྱེས་པའི་ཚེ།
གཟུགས་ཀྱི་དགེ་བ་དང་། སྤྲུལ་སེམས་གཉིས་གསར་དུ་ཐོབ་པ་ལ་འདོད་པ་ཡང་མི་འཐད་དེ། འདིའི་སྐབས་
ཀྱི་གཟུགས་སྐྱེས་དགེ་བ་ཞེས་པ་འདོད་པའི་རྟེན་ཅན་གྱི་རྒྱུད་ཀྱི་གཟུགས་ཀྱི་སས་བསྡུས་ལས་སྐྱེས་པའི་དངོས་
གཞིའི་དགེ་བ་ལ་གསུང་རྒྱུ་ཡིན་པ་ལས། འདོད་པ་ནས་གཟུགས་ཁམས་སྐྱེས་པ་དང་། གཟུགས་མེད་ནས་
གཟུགས་ཁམས་སྐྱེས་པ་ལྟ་བུ་ལ་བྱེད་པ་མ་ཡིན་ཏེ། འདོད་པ་ནས་གཟུགས་སུ་སྐྱེས་པའི་ཚེ་གཟུགས་ཀྱི་དགེ་བ་
དང་། སྤྲུལ་སེམས་གཉིས་དང་། གཟུགས་ཀྱི་བསྒྲིབས་སེམས་རྣམས་སྔར་ནས་ལྡན་བཞིན་པ་ལས་གསར་དུ་
ཐོབ་པ་མ་ཡིན་ལ། ལྡན་བཞིན་པ་ལ་བསམ་ན་ནི་བསྒྲིབས་སེམས་ཡང་མངོན་དུ་གྱུར་པས་བཞི་ཐོབ་པར་
འདོད་དགོས་པའི་ཕྱིར་དང་། གཟུགས་མེད་ནས་གཟུགས་ཁམས་སུ་སྐྱེས་པའི་ཚེ་སེམས་བཞི་གསར་དུ་ཐོབ་པ་
གོང་དུ་བཤད་ཟིན་ནས། སླར་ཡང་སེམས་གསུམ་ཐོབ་ཚུལ་བཤད་པ་ལ་དགོས་པ་མེད་པའི་ཕྱིར། དེས་ན་
འདིའི་དོན་ནི། འདོད་པའི་རྟེན་ཅན་དང་པོར་འདོད་པ་ལ་འདོད་ཆགས་དང་བྲལ་བའི་ཚེ་གཟུགས་ཀྱི་སས་
བསྡུས་པའི་དངོས་གཞིའི་དགེ་བ་མངོན་དུ་གྱུར་པ་ན། དངོས་གཞིའི་དགེ་བ་དེ་དང་། འདོད་གཟུགས་ཀྱི་
སྤྲུལ་སེམས་གཉིས་ཏེ་གསུམ་གསར་དུ་ཐོབ་པའི་དོན་ནོ། ། སློབ་སེམས་མངོན་དུ་གྱུར་བའི་ཚེ་ཅི་རིགས་པར་
སེམས་བཞི་གསར་དུ་རྙེད་དེ། ཟག་མེད་སྐད་ཅིག་དང་པོའི་ཚེ་སློབ་སེམས་རང་ཉིད་དང་། ཟག་མེད་མི་
ལྕོགས་མེད་ཀྱིས་འདོད་པ་ལ་འདོད་ཆགས་དང་བྲལ་བའི་ཚེ་སྤྲུལ་སེམས་གཉིས་དང་། འཕགས་ལམ་ཟག་མེད་
ས་དྲུག་གང་རུང་གིས་གཟུགས་ལ་འདོད་ཆགས་པ་དང་བྲལ་བའི་ཚེ་གཟུགས་མེད་ཀྱི་དགེ་སེམས་རྣམས་གསར་དུ་
ཐོབ་པའི་ཕྱིར་རོ། ། སེམས་དྲུག་པོ་དེ་དག་གི་ལྷག་མ་འདོད་པ་དང་། གཟུགས་མེད་ཀྱི་དགེ་སེམས་དང་། མི་
162



ལ་
དབང་པོ་བསྟན་པ་ཞེས་བྱ་བ་གནས་གཉིས་པའི་རྣམ་པར་བཤད་པ་བཞུགས་སོ། །
སློབ་པའི་སེམས་དང་། ཁམས་གསུམ་གྱི་མ་བསྒྲིབས་ལུང་མ་བསྟན་གསུམ་སྟེ་དྲུག་པོ་དེ་དག་མངོན་དུ་གྱུར་
པའི་ཚེ་རང་རང་གི་ཐོབ་པ་འབྱུང་བ་ལས་སེམས་གཞན་དུས་མཉམ་དུ་གསར་དུ་ཐོབ་པ་ནི་མེད་དེ། ལ་ལ་ནི་
སྔར་ཐོབ་ཟིན་ལ། ལ་ལ་དེའི་ཚེ་མ་ཐོབ་པས་སོ། ། ཞེས་གསུངས་ལ། དེ་ཡང་སེམས་བཅུ་གཉིས་པོ་སྤྱི་ཙམ་གྱི་
དབང་དུ་མཛད་པ་ཡིན་གྱི་བྱེ་བྲག་པ་དགེ་བའི་སེམས་ལ་ནི་མ་ངེས་ཏེ། མི་སློབ་པའི་ཚེ་ཟག་བཅས་ཟག་མེད་ཀྱི་
ཡོན་ཏན་ཇི་སྙེད་པའི་ཐོབ་པ་སྔར་སྐྱེས་འབྱུང་བ་གོང་དུ་ཐོབ་པའི་རྣམ་བཞག་གི་སྐབས་སུ་བཤད་ཟིན་པ་ལྟར་
རོ། ། ཡང་། ཉོན་མོངས་ཅན་གྱི་སེམས་ལ་ནི། ། མཁས་པ་རྣམས་ཀྱིས་དགུ་རྙེད་བརྗོད། ། དགེ་བའི་སེམས་ལ་
དྲུག་ཡིན་ཏེ། ། ལུང་མ་བསྟན་ལ་དེ་ཉིད་དེ། ། ཞེས་གསུངས་པ་ནི། གོང་དུ་བཤད་པའི་ཁམས་གསུམ་གྱི་སེམས་
གཞན་སྟོབས་ཀྱིས་རྙེད་ཚུལ་བསྡོམས་པ་སྟེ། ཁམས་གསུམ་གྱི་ཉོན་མོངས་ཅན་གྱི་སེམས་མངོན་དུ་གྱུར་པ་ན་
འདོད་པའི་བཞི་དང་གཟུགས་ཀྱི་གསུམ། གཟུགས་མེད་ཀྱི་བསྒྲིབས་སེམས། ཟག་མེད་དང་དགུ་ཅི་རིགས་
པར་གསར་དུ་རྙེད་པ་དང་། ཁམས་གསུམ་གྱི་དགེ་སེམས་མངོན་དུ་གྱུར་པའི་ཚེ་ཁམས་གསུམ་གྱི་དགེ་བ་
གསུམ། སྤྲུལ་སེམས་གཉིས། ཟག་མེད་གཉིས་གཅིག་ཏུ་བགྲང་ན་དྲུག་དང་། སོ་སོར་ཕྱེ་ན་བདུན་གསར་
དུ་རྙེད་པ་དང་། མ་བསྒྲིབས་ལུང་མ་བསྟན་གསུམ་མངོན་དུ་གྱུར་པ་ལ་ནི་རང་རང་གི་ཐོབ་པ་ལས་གཞན་
གསར་ཐོབ་མི་ནུས་པར་བསྟན་པ་སྔར་བཤད་པ་ལྟར་རོ། ། དེའི་ཞར་ལ་སེམས་ཉི་ཤུ་རང་གཞན་གང་གིས་རྙེད་
ཚུལ་ཟུར་ཙམ་བརྗོད་ན། སེམས་ཉི་ཤུ་ལས་རང་ཁོ་ནས་རྙེད་པ་དགུ་ཡོད་དེ། སྤྲུལ་སེམས་གཉིས་ལས་གཞན་
པའི་མ་བསྒྲིབས་ལུང་མ་བསྟན་གྱི་སེམས་དྲུག་དང་། འདོད་གཟུགས་ཀྱི་དགེ་བ་སྦྱོར་བྱུང་གཉིས། མི་སློབ་
པའི་སེམས་དང་དགུ་སྟེ། དེ་དག་གསར་དུ་ཐོབ་པའི་ཚེ་རང་རང་མངོན་དུ་གྱུར་པས་ཐོབ་པ་ལས་གཞན་
སྟོབས་ཀྱིས་ཐོབ་པ་མེད་པའི་ཕྱིར། སྤྲུལ་སེམས་གཉིས་དང་། ཁམས་གོང་མ་གཉིས་ཀྱི་དགེ་བ་སྐྱེས་ཐོབ་ཀྱི་
སེམས་གཉིས་ཏེ་བཞི་བོ་ནི་གཞན་ཁོ་ནས་གསར་དུ་རྙེད་པ་ཡིན་ཏེ། སྦྲུལ་སེམས་གཉིས་ནི་གཟུགས་ཀྱི་དགེ་བ་
དང་། གཟུགས་ཀྱི་བསྒྲིབས་སེམས། སློབ་པའི་སེམས་རྣམས་ཀྱིས་རྙེད་ལ། གོང་མའི་སྐྱེས་ཐོབ་གཉིས་ནི་
ཁམས་རང་རང་དུ་ཉིང་མཚམས་སྦྱོར་བའི་བསྒྲིབས་སེམས་ཀྱིས་རྙེད་པའི་ཕྱིར། འདོད་པའི་དགེ་བ་སྐྱེས་ཐོབ་
དང་། འདོད་ པའི་ ཉོན་ མོངས་ ཅན་ གྱི་ སེམས་ གཉིས། གོང་ མ་ གཉིས་ ཀྱི་ བསྒྲིབས་ སེམས་ གཉིས།
གཟུགས་མེད་ཀྱི་དགེ་བ་སྦྱོར་བྱུང་། སློབ་སེམས་ཏེ་བདུན་ལ་ནི་རང་གཞན་གཉིས་ཀས་གསར་དུ་རྙེད་པ་ཡོད་
དེ། འདོད་པའི་དགེ་བ་སྐྱེས་ཐོབ་ཡང་དག་པའི་ལྟ་བས་མཚམས་སྦྱར་ན་རང་གིས་རྙེད་པ་དང་། ཐེ་ཚོམ་
163



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཉོན་མོངས་ཅན་གྱིས་མཚམས་སྦྱོར་བ་དང་། ཉིང་མཚམས་སྦྱོར་བའི་ཚེ་གཞན་གྱིས་རྙེད་ཅིང་། དགེ་
མཚམས་སྦྱོར་བྱེད་ཀྱི་ཐེ་ཚོམ་ཉོན་མོངས་ཅན་ནི། ལས་འབྲས་ལྟ་བུར་ཡོད་མེད་སྙམ་པ་ཙམ་གྱི་ཐེ་ཚོམ་ལ་བྱེད་
ཅིང་། ཡང་དགེ་མཚམས་སྦྱོར་བྱེད་ཀྱི་ཐེ་ཚོམ་ལ་དོན་འགྱུར་གྱི་ཐེ་ཚོམ་དགེ་བའང་སྲིད་པས། དེས་དགེ་
མཚམས་སྦྱོར་བའི་ཚེ་དགེ་བ་སྐྱེས་ཐོབ་རང་གིས་རྙེད་པ་ཡང་དག་པའི་ལྟ་བ་དང་མཚུངས་ལ། སྤྱིར་ཐེ་ཚོམ་
གྱིས་དགེ་མཚམས་སྦྱོར་བའི་ཚེ། དགེ་བ་སྐྱེས་ཐོབ་ལ་རང་རྙེད་དང་གཞན་རྙེད་གཉིས་ཀ་ཡོད་ཅེས་སྨྲ་དགོས་
སོ། འདོད་པའི་ཉོན་མོངས་ཅན་གཉིས་ནི་གང་མངོན་དུ་གྱུར་པ་དེ་རང་དང་། ཅིག་ཤོས་གཞན་གྱིས་རྙེད་
པ་དང་། གོང་མའི་བསྒྲིབས་སེམས་གཉིས་ཀྱང་རང་རང་གིས་དགྲ་བཅོམ་ལས་ཉམས་པར་བྱས་པའི་ཚེ་རང་
དང་། འོག་མའི་ཉོན་མོངས་ཀྱིས་ཉམས་པའི་ཚེ་གཞན་རྙེད། གཟུགས་མེད་ཀྱི་སྦྱོར་བྱུང་ཡང་གཟུགས་མེད་
ནམ་མཁའི་ཉེར་བསྡོགས་གསར་དུ་མངོན་དུ་བྱས་པའི་ཚེ་རང་རྙེད་དང་། སློབ་སེམས་ཀྱིས་ཐོབ་པའི་ཚེ་གཞན་
རྙེད། སློབ་སེམས་ཡང་ཟག་མེད་སྐད་ཅིག་དང་པོའི་ཚེ་རང་རྙེད་དང་། དགྲ་བཅོམ་ལས་ཉམས་པའི་ཚེ་
གཞན་རྙེད་ཡིན་པའི་ཕྱིར་རོ། ། དེ་ལྟར་གནས་གཉིས་པ་འདི་ནི་མཛོད་གནས་གོང་འོག་ཀུན་ལ་བལྟ་བའི་མིག་ལྟ་
བུ་དང་། གནད་ཀྱང་ཤིན་ཏུ་འདུས་པའི་ཕྱིར་ཅུང་ཟད་རྒྱས་པར་སྤྲོས་ཏེ་བཤད་དོ། ། དབང་པོའི་རབ་དབྱེ་
འདུསབྱས་སྐྱེ་ཚུལ་དང་། ། རྒྱུ་རྐྱེན་འབྲས་བུའི་རྣམ་བཞག་ལ་སོགས་པའི། ། དཀའ་གནད་ཡོངས་སུ་ཕྱེ་བའི་
ལེགས་བཤད་འདི། ། མངོན་པའི་དགོངས་དོན་གསལ་བར་བྱ་ཕྱིར་སྤེལ། ། ཆོས་མངོན་པའི་མཛོད་ཀྱི་དགོངས་
དོན་གསལ་བར་བྱེད་པ་ལེགས་བཤད་ཉིན་བྱེད་དབང་པོའི་སྣང་བ་ལས་དབང་པོ་བསྟན་པ་ཞེས་བྱ་བ་གནས་
གཉིས་པའི་རྣམ་པར་བཤད་པའོ། ། ། །
164



༄༅། ། ཆོས་མངོན་པའི་མཛོད་ཀྱི་དགོངས་དོན་གསལ་བར་
བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་ལས་
འཇིག་རྟེན་བསྟན་པ་ཞེས་བྱ་བ་གནས་གསུམ་
པའི་རྣམ་པར་བཤད་པ་བཞུགས་སོ། །
སེམས་ཅན་གྱི་འཇིག་རྟེན་བཤད་པ།
གསུམ་པ་འཇིག་རྟེན་བསྟན་པའི་གནས་བཤད་པ་ལ། སེམས་ཅན་གྱི་འཇིག་རྟེན་དང་། སྣོད་ཀྱི་
འཇིག་རྟེན་གཉིས་ལས། དང་པོ་ནི། དམྱལ་བ་ཡི་དྭགས་དུད་འགྲོ་དང་། ཞེས་སོགས་ཀྱིས་བསྟན་པ་སྟེ།
དེ་ཡང་འདོད་ཁམས་དང་། གཟུགས་ཁམས་དང་། གཟུགས་མེད་ཁམས་གསུམ་ལས། དམྱལ་བ་ཡི་
དྭགས་དུད་འགྲོ། མི་དང་། འདོད་ལྷ་རིས་དྲུག་པོ་རྣམས་ནི་སྣོད་དང་བཅས་པ་འདོད་པའི་ཁམས་ཡིན་ལ།
དེ་ལ་ཡང་རྒྱས་པར་དབྱེ་ན་དམྱལ་བ་ལ་ཚ་དམྱལ་བརྒྱད་དང་། མི་ལ་གླིང་བཞིར་དབྱེ་བ་ལས་ཉི་ཤུར་འགྱུར་ཏེ།
དམྱལ་བ་པ་བརྒྱད་དང་། ཡི་དྭགས་དུད་འགྲོ་སྟེ་ངན་འགྲོའི་གནས་བཅུ་དང་། གླིང་བཞིའི་མི་དང་འདོད་
ལྷ་རིས་དྲུག་སྟེ་མཐོ་རིས་ཀྱི་གནས་བཅུ་ཡོད་པའི་ཕྱིར། གྲང་དམྱལ་བརྒྱད་དང་། ཉེ་འཁོར་བ་དང་། ཉི་
ཚེ་བའི་དམྱལ་བ་རྣམས་ནི་ཚ་དམྱལ་གྱི་འཁོར་དུ་གཏོགས་པ་དང་། ལྷ་མ་ཡིན་ཀྱང་ཡི་དྭགས་དུད་འགྲོ་རྣམས་
སུ་འདུ་བའི་ཕྱིར་འདིར་ལོགས་སུ་མ་བགྲང་ངོ༌། ། གཟུགས་ཀྱི་ཁམས་སུ་ནི་གནས་བཅུ་བདུན་ཡོད་དེ། བསམ་
གཏན་དང་པོ་གསུམ་སོ་སོར་གསུམ་གསུམ་ཏེ་དགུ་དང་། བསམ་གཏན་བཞི་པ་ལ་སོ་སྐྱེའི་གནས་གསུམ་དང་།
གནས་གཙང་མའམ་འཕགས་པའི་གནས་ལྔ་སྟེ་བརྒྱད་ཡོད་ལ། སྡོམ་པས་བཅུ་བདུན་ནོ། གཟུགས་མེད་
ཁམས་ན་ནི་སྙོམས་འཇུག་གི་བྱེ་བྲག་ལས་ནམ་མཁའ་མཐའ་ཡས་ལ་སོགས་པ་བཞི་ཡོད་ཀྱང་གནས་གཞན་ཐ་དད་
བསམ་
165



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
པ་ནི་མེད་དེ། གཟུགས་མེད་པའི་ཕྱིར་རོ། འདི་དག་ནང་བསྲེས་ཀྱི་དབྱེ་བ་དང་། མིང་དང་། སྒྲ་དོན་
སོགས་ནི་གྲགས་ཆེ་བ་མ་ཟད། འགྲེལ་པ་དང་ཡིག་ཆ་ཕལ་ཆེར་དུ་གསལ་བར་འཁོད་སྣང་བས་འདིར་མ་སྤྲོས་
སོ། ། འདིར་འགྲོ་བ་ལ་དམྱལ་བ། ཡི་དྭགས། དུད་འགྲོ། མི། ལྷ་སྟེ་ལྔར་ཕྱེ་བའི་ཁོངས་སུ་འགྲོ་བ་
མཐའ་དག་འདུས་པར་འདོད་དེ། ལྷ་མ་ཡིན་ནི་ཤས་ཆེ་བ་ཡི་དྭགས་དུད་འགྲོ་གང་རུང་དང་། འགའ་ཞིག་
ལྟར་གཏོགས་པ་ཡོད་པར་བཤད་ལ། ཀླུ་དང་ནམ་མཁའ་ལྡིང་དང་། མིའམ་ཅི་སོགས་དུད་འགྲོ་དང་།
ཤ་ཟ་དང་། སྨྱོ་བྱེད་སོགས་ཡི་དྭགས་དང་། སྲིན་པོ་ནི་མི་དང་། གནོད་སྦྱིན་སོགས་ནི་ལྷར་གཏོགས་
པའོ། ། འགྲོ་བ་དེ་དག་ཀྱང་མ་བསྒྲིབས་ལུང་མ་བསྟན་ཁོ་ན་ཡིན་པ་ལས་དགེ་མི་དགེ་སོགས་སུ་འདོད་པ་ནི་མ་ཡིན་
ནོ། ། བར་སྲིད་བ་ནི་འགྲོ་བར་མ་གཏོགས་ཏེ། སྲིད་པ་བདུན་བསྟན་པའི་མདོ་ལས། སྲིད་པ་བདུན་ཏེ།
དམྱལ་བའི་སྲིད་པ་དང་། དུད་འགྲོའི་སྲིད་པ་དང་། ཡི་དྭགས་ཀྱི་སྲིད་པ་དང་། ལྷའི་སྲིད་པ་དང་།
མིའི་སྲིད་པ་དང་། ལས་ཀྱི་སྲིད་པ་དང་། སྲིད་པ་བར་མའོ། ། ཞེས་བར་སྲིད་འགྲོ་བ་ལྔ་ལས་ལོགས་སུ་
གསུངས་པའི་ཕྱིར་རོ། ། དྲི་ཟ་ཡང་བར་སྲིད་པར་གཏོགས་སོ། ། འདིའི་ལས་ཀྱི་སྲིད་པ་ཞེས་པ་ནི་འགྲོ་བ་དེ་དག་
འགྲུབ་བྱེད་ཀྱི་རྒྱུའམ་ལས་ལ་བྱེད་པའོ། །
རྣམ་ཤེས་གནས་པ་དང་སེམས་ཅན་གནས་པ། །
ལུས་དང་འདུ་ཤེས་ཐ་དད་དང་། ཞེས་སོགས་ཀྱི་སྐབས་སུ་རྣམ་ཤེས་གནས་པ་བདུན་བཤད་པ་སྟེ།
ལུས་དང་འདུ་ཤེས་གཉིས་ཀ་ཐ་དད་པ་དང་། ལུས་ཐ་དད་ཅིང་འདུ་ཤེས་གཅིག་པ་དང་། ལུས་གཅིག་ཅིང་
འདུ་ཤེས་ཐ་དད་པ་དང་། ལུས་དང་འདུ་ཤེས་གཉིས་ཀ་གཅིག་པ་བཞི་དང་། དེའི་སྟེང་དུ་གཟུགས་མེད་
དང་པོ་གསུམ་དང་བཅས་པ་ལ་རྣམ་ཤེས་གནས་པ་བདུན་ཞེས་བཤད་དོ། ། དེ་དག་ལས་དངོས་བསྟན་གྱི་མཚན་
གཞི་དང་པོ་ནི། མི་རྣམས་དང་། འདོད་པའི་ལྷ་རྣམས་དང་། བསམ་གཏན་དང་པོར་ཕྱིས་སྐྱེས་པ་
རྣམས་ཏེ། ལུས་ཁ་དོག་དང་རྟགས་དབྱིབས་ཐ་དད་ཅིང་། འདུ་ཤེས་བདེ་སྡུག་བཏང་སྙོམས་ཐ་དད་པའི་
ཕྱིར། གཉིས་པ་ནི། བསམ་གཏན་དང་པོར་སྔར་སྐྱེས་པའི་ཚངས་ཆེན་དང་། དེའི་དང་པོའི་འཁོར་
རྣམས་ཏེ། ལུས་ཆེ་ཆུང་ཐ་དད་ཅིང་། འདུ་ཤེས་ནི་ཚངས་ཆེན་གྱིས་འདི་བདག་གི་འདོད་པ་ལས་བྱུང་ངོ་
166



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
སྙམ་པ་དང་། འཁོར་རྣམས་ཀྱིས་ཀྱང་བདག་ཅག་ནི་ཚངས་ཆེན་གྱི་འདོད་པ་ལས་བྱུང་བའོ་སྙམ་དུ་གཅིག་
པའི་ཕྱིར། གསུམ་པ་ནི། བསམ་གཏན་གཉིས་པའི་ལྷ་རྣམས་ཏེ། ལུས་འོད་ཀྱི་རང་བཞིན་དུ་གཅིག་ཅིང་
ཁ་དོག་དང་དབྱིབས་རྟགས་ཀྱང་འདྲ་བ་དང་། འདུ་ཤེས་ནི་དངོས་གཞིའི་ཡིད་བདེས་སྐྱོ་ན་ཉེར་བསྡོགས་ཀྱི་
བཏང་སྙོམས་དང་། ཉེར་བསྡོགས་ཀྱི་བཏང་སྙོམས་ཀྱིས་སྐྱོ་ན་དངོས་གཞིའི་ཡིད་བདེ་ལ་འཇུག་པས་ཐ་དད་
པའི་ཕྱིར། བཞི་པ་ནི། བསམ་གཏན་གསུམ་པའི་ལྷ་རྣམས་ཏེ། ལུས་འོད་ཀྱི་རང་བཞིན་སོགས་སུ་གཅིག་
ཅིང་། འདུ་ཤེས་ནི་སེམས་བདེར་མཚུངས་པའི་ཕྱིར། ཞེས་གསུངས་སོ། ། དེས་ན་སྐབས་འདིའི་དངོས་
བསྟན་གྱི་གཅིག་པ་དང་ཐ་དད་ཀྱི་དོན་ནི། མཚུངས་པའམ་འདྲ་བ་ལ་གཅིག་པ་དང་། མི་མཚུངས་པའམ་
མི་འདྲ་བ་ལ་ཐ་དད་དུ་བྱེད་པ་ལས། སྤྱིར་བཏང་གི་གཅིག་དང་ཐ་དད་ལ་བྱེད་པ་ནི་མ་ཡིན་ཏེ། དེ་ལྟར་ན།
གོང་གི་དེ་དག་ཕལ་ཆེ་བ་ལུས་དང་འདུ་ཤེས་ཐ་དད་པ་ཁོ་ནར་འགྱུར་ཏེ། གང་ཟག་རྒྱུད་ཐ་དད་པ་གཉིས་ཀྱི་
ལུས་དང་འདུ་ཤེས་གཅིག་ཡིན་པ་མི་སྲིད་པའི་ཕྱིར། དེས་ན་འདིའི་དངོས་བསྟན་གྱི་གཅིག་པ་ཡིན་ན་གཅིག་
མ་ཡིན་པས་ཁྱབ་ལ། སྤྱིར་བཏང་གི་ཐ་དད་ཡིན་ན་འདིའི་དངོས་བསྟན་གྱི་ཐ་དད་ཡིན་པས་མ་ཁྱབ་པས་ན།
རྩོད་པའི་སྐབས་སུ་དངོས་བསྟན་ཞེས་པའི་ཁྱད་པར་མ་སྦྱར་ན་ཁས་ལེན་འཛིན་དཀའ་བར་འོང་ངོ༌། ། དངོས་
བསྟན་གྱི་དབང་དུ་བྱས་ན་ཡང་། མདོ་ལས་གསུངས་པའི་མཚན་གཞི་འདི་དག་གཙོ་ཆེ་བའམ་རགས་པའི་
དབང་དུ་བྱས་པའི་མཚན་གཞི་ངོས་བཟུང་བ་ཙམ་ཡིན་གྱི་ཁྱབ་མཐའ་མ་ངེས་ཏེ། ལུས་ཁ་དོག་དང་རྟགས་
དབྱིབས་ཐ་དད་ཅིང་། འདུ་ཤེས་བདེ་སྡུག་བཏང་སྙོམས་ཐ་དད་པ་ཙམ་གྱིས་རྣམ་ཤེས་གནས་པ་དང་པོར་
འགྱུར་ན། ངན་འགྲོ་བ་ལ་ཡང་དེ་དག་སྲིད་པའི་ཕྱིར་དང་། ལུས་འོད་ཀྱི་རང་བཞིན་དུ་གཅིག་ཅིང་།
འདུ་ཤེས་སེམས་བདེར་མཚུངས་པ་ཙམ་གྱིས་རྣམ་ཤེས་གནས་པ་བཞི་པར་འགྱུར་ན། འདུ་ཤེས་མེད་པ་བ་ལས་
གཞན་པའི་བསམ་གཏན་བཞི་པ་བ་རྣམས་ཀྱང་དེར་འགྱུར་ཏེ། ལུས་འོད་ཀྱི་རང་བཞིན་དུ་གཅིག་ཅིང་།
འདུ་ཤེས་བཏང་སྙོམས་སུ་གཅིག་པའི་ཕྱིར། གཞན་ཡང་ཞིབ་ཏུ་དཔྱད་ན་མང་ངོ༌། ། འགྲེལ་བ་མངོན་པའི་
རྒྱན་དུ། རྣམ་ཤེས་གནས་པ་དང་པོའི་མཚན་གཞི་བཤད་པའི་སྐབས་སུ། ངན་སོང་གསུམ་དང་། ཞེས་
པའི་མཆན་བུ་ཞིག་འདུག་པ་ཡང་། གོང་དུ་བཤད་པ་ལྟར་ཁྱབ་མཐའ་ཁས་བླངས་ན་ངན་སོང་བ་རྣམས་ཀྱང་
དེར་འགྱུར་ཞེས་པའི་རིག་པའི་འཕུལ་མཚམས་སྟོན་བྱེད་ཡིན་འདུག་པ་ལས། ངན་སོང་བ་རྣམས་དངོས་
167



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བསྟན་གྱི་རྣམ་ཤེས་གནས་པར་འཇོག་པ་ནི་མ་ཡིན་ཏེ། དེ་ལྟར་ན་རྩ་བར། ལྷག་མ། དེ་འཇོམས་བྱེད་
ལྡན་ཞེས་གསུངས་པ་དང་འགལ་བའི་ཕྱིར་ཏེ། དེའི་དོན། གོང་དུ་བཤད་པའི་ལྷག་མ་ངན་སོང་བ་རྣམས་
སྡུག་བསྔལ་གྱིས་སེམས་འཇོམས་པ་དང་། བསམ་གཏན་བཞི་པ་ན་འདུ་ཤེས་མེད་པ་བ་རྒྱུ་འབྲས་གཉིས་དང་།
སྲིད་རྩེ་བ་འགོག་པའི་སྙོམས་འཇུག་གི་རྣམ་ཤེས་འཇོམས་པར་བྱེད་པ་དང་ལྡན་པའི་ཕྱིར་ཞེས་འགྲེལ་པ་དེ་ཉིད་
ལས་གསུངས་པའི་ཕྱིར། སྲིད་རྩེ་བ་དང་བསམ་གཏན་བཞི་པ་བ་རྣམ་ཤེས་འཇོམས་བྱེད་དང་ལྡན་པར་
གསུངས་པའི་རྒྱུ་མཚན་དེ་ཡང་མཚན་གཞི་ངོས་འཛིན་གཙོ་ཆེ་བའི་དབང་དུ་བྱས་པ་ལས་དེ་གཉིས་སུ་ངེས་པ་ནི་
མ་ཡིན་ཏེ། འདོད་པ་ན་སེམས་མེད་ཀྱི་སྙོམས་འཇུག་གཉིས་ཀ་དང་། གཟུགས་ན་འགོག་པའི་སྙོམས་འཇུག་
ལ་གནས་པ་ཡོད་པས་དེ་དག་ཀྱང་མཚུངས་པའི་ཕྱིར་རོ། ། ཡང་སེམས་ཅན་གྱི་གནས་དགུ་ཞེས་པ་འདྲེན་པའི་ཚེ་
རྣམ་ཤེས་གནས་པ་བདུན་གྱི་སྟེང་དུ་སྲིད་རྩེ་བ་དང་། འདུ་ཤེས་མེད་པ་བ་གཉིས་བསྣན་ཏེ་དགུར་བྱས་པར་
སྣང་ལ། འདུ་ཤེས་མེད་པ་སྨོས་པས་བསམ་གཏན་བཞི་པ་བ་ཐམས་ཅད་བཟུང་ཆོག་པར་གསུངས་ལ། འོན་
ཀྱང་འགའ་ཞིག་གིས་ནི་མི་འཇོག་གོ། ངན་སོང་བ་རྣམས་དངོས་བསྟན་གྱི་སེམས་ཅན་གྱི་གནས་སུ་མི་འཇོག་
སྟེ། འདིའི་དངོས་བསྟན་གྱི་སེམས་ཅན་གྱི་གནས་ཞེས་པའི་དོན། རང་རང་གི་ས་དེར་གནས་མི་འདོད་པ་
མེད་པར་རང་དགར་གནས་པ་ལ་བྱེད་པ་ཡིན་ན། ངན་སོང་བ་རྣམས་མི་འདོད་བཞིན་དུ་ལས་ཀྱིས་གནས་པ་
ལས་སྡུག་བསྔལ་གྱིས་རང་དགར་གནས་པར་མི་འདོད་པའི་ཕྱིར་རོ། ། དེས་ན་འདི་ལ་ཡང་དངོས་བསྟན་གྱི་ཁྱད་
པར་སྦྱོར་དགོས་སོ། ། ཡང་། རྣམ་ཤེས་གནས་པ་བཞི་ཞེས་གསུངས་པའི་དངོས་བསྟན་བཞི་པོ་ནི། རྣམ་
ཤེས་ལས་གཞན་པའི་ཟག་བཅས་ཀྱི་གཟུགས་ཕུང་སོགས་བཞི་ལ་བྱེད་པ་སྟེ། ཟག་བཅས་ཀྱི་རྣམ་ཤེས་ཀྱི་རྟེན་
བྱེད་པ་ལ་དགོངས་པའི་ཕྱིར། དེ་ལ་ཟག་མེད་མི་འཇོག་སྟེ། ཟག་མེད་ནི་ཟག་བཅས་ཀྱི་གཉེན་པོ་ཡིན་པའི་
ཕྱིར། ཟག་བཅས་ཀྱང་ས་མཚུངས་པ་དགོས་ཏེ། ས་གཞན་གྱི་ཕུང་པོས་ས་གཞན་གྱི་རྣམ་ཤེས་ཀྱི་རྟེན་བྱེད་
པ་མི་འཐད་པའི་ཕྱིར་ཞེས་གསུངས་ལ། འོ་ན། འདོད་པའི་གང་ཟག་གི་གཟུགས་ཕུང་དེ་བསམ་གཏན་དང་།
གཟུགས་མེད་ཀྱི་དགེ་བའི་རྣམ་ཤེས་སྐྱེ་བའི་རྟེན་དུ་མི་རུང་བར་ཐལ་ལོ་སོགས་ཟེར་ན། དེ་ཡང་གཙོ་ཆེ་བའི་
དབང་དུ་བྱས་པ་ཡིན་ཞེས་སྨྲ་བ་ལས་འོས་མེད་དོ། ། བཞིར་བཤད་པའི་སྐབས་འདིར་རྣམ་ཤེས་རང་ཉིད་ནི་རྣམ་
ཤེས་གནས་པར་མ་བཤད་དེ། རང་ཉིད་གནས་པ་པོ་ཡིན་པའི་ཕྱིར་རོ། རྣམ་ཤེས་གནས་པ་བདུན་དང་
168



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
བཞིས་བསྡུ་ཚུལ་ལ་མུ་བཞི་སྟེ་བདུན་གྱིས་བསྡུས་ལ་བཞིས་མ་བསྡུས་པ་ནི་རྣམ་ཤེས་གནས་པ་བདུན་དུ་གཏོགས་
པའི་རྣམ་པར་ཤེས་པ་རྣམས་ཏེ། བདུན་དུ་བཤད་པ་རྣམས་ནི་ཕུར་པོ་ལྔའམ་བཞིའི་དབང་དུ་བྱས་པའི་ཕྱིར།
བཞིས་བསྡུས་ལ་བདུན་གྱིས་མ་བསྡུས་པ་ནི། ངན་སོང་གསུམ་དང་། བསམ་གཏན་བཞི་པ་དང་། སྲིད་
རྩེ་བ་རྣམས་ཀྱི་རྣམ་ཤེས་ལས་གཞན་པའི་ཟག་བཅས་ཀྱི་ཕུང་པོ་རྣམས་སོ། ། གཉིས་ཀ་ཡིན་པ་ནི་རྣམ་ཤེས་གནས་
པ་བདུན་དུ་གཏོགས་པ་རྣམ་ཤེས་ལས་གཞན་པའི་ཕུང་པོ་བཞིའོ་གཉིས་ཀ་མ་ཡིན་པ་ནི། ། ངན་སོང་གསུམ་དང་།
བསམ་གཏན་བཞི་པ་དང་། སྲིད་རྩེ་བ་རྣམས་ཀྱི་རྣམ་ཤེས་དང་། ཟག་མེད་རྣམས་སོ། ། །
sk
ལ་
སྐྱེ་གནས་བཞི་དང་བར་སྲིད་རྒྱས་པར་བཤད་པ།
དེར་ནི་སྒོ་ང་ལས་སྐྱེས་སོགས། ། ཞེས་སོགས་ཀྱི་སྐབས་སུ། སེམས་ཅན་རྣམས་ཀྱི་སྐྱེ་བའི་གནས་ནི་རྣམ་
པ་བཞི་སྟེ། སྒོ་ང་ལས་སྐྱེ་བ་དང་། མངལ་ནས་སྐྱེ་བ་དང་། དྲོད་གཤེར་ལས་སྐྱེ་བ་དང་། རྫུས་ཏེ་སྐྱེ་བ་
རྣམས་སོ། ། དེ་ལ་རྫུས་སྐྱེས་ནི་ཕུང་པོ་བཞིའམ་ལྔའི་རང་བཞིན་ཡིན་ལ། གཞན་གསུམ་ནི་ཕུང་པོ་ལྔ་པ་ཅན་
ཡིན་ནོ། ། སྐྱེ་གནས་བཞི་ཆར་གྱི་རྟེན་ཅན་ལ་འཕགས་ལམ་གསར་དུ་ཐོབ་པ་ཡོད་ཀྱང་། འཕགས་ལམ་ཐོབ་
ཟིན་པའི་གང་ཟག་ནི་སླར་སྒོ་ང་དང་། དྲོད་གཤེར་གྱི་སྐྱེ་གནས་སུ་མི་སྐྱེའོ། ། དེ་དག་ལས་སྒོང་སྐྱེས་ནི་མངལ་
ནས་ཀྱང་སྐྱེ་བས་སྐྱེ་གནས་གཉིས་པ་ཅན་ཏེ་འདི་ཁོ་ན་དམན་པ་ཡིན་ལ། དེ་བས་མངལ་སྐྱེས་དང་། དེ་བས་
དྲོད་གཤེར་སྐྱེས་དང་། དེ་བས་ཀྱང་རྫུས་སྐྱེས་བཟང་ངོ༌། ། འགྲོ་བ་གང་ན་སྐྱེ་གནས་དུ་ཡོད་ཅེ་ན། མི་དང་
དུད་འགྲོ་རྣམས་ལ་ནི་སྐྱེ་གནས་བཞི་ཀ་ཡོད་ལ། དམྱལ་བ་རྣམས་དང་། ལྷ་རྣམས་དང་། སྲིད་པ་བར་མ་
རྣམས་ནི་རྫུས་སྐྱེས་འབའ་ཞིག་དང་། ཡི་དྭགས་ལ་ནི་མངལ་སྐྱེས་དང་རྫུས་སྐྱེས་གཉིས་ཀ་ཡོད་དེ། དེ་དག་
གི་མཚན་གཞི་ནི་གཞན་དུ་ཤེས་སོ། ། འོ་ན་རྫུས་སྐྱེས་བཟང་ན་སྲིད་པ་མཐའ་མ་པའི་བྱང་སེམས་སྐྱེ་བ་ལ་དབང་
ཐོབ་པ་མངལ་ནས་སྐྱེ་བ་ཇི་ལྟར་ཞེ་ན། དེ་ནི་མི་རྣམས་ཕལ་ཆེར་མངལ་ནས་སྐྱེ་བ་དང་རྗེས་སུ་མཐུན་པར་
མཛད་པ་སོགས་དགོས་པ་དུ་མ་ལ་གཟིགས་སོ། ། སྐྱེ་གནས་བཞི་ལས་རྫུས་སྐྱེས་མང་སྟེ། ལྷ་དང་དམྱལ་བ་དང་།
སྲིད་པ་བར་མ་ཐམས་ཅད་དང་། འགྲོ་བ་གཞན་གསུམ་ལ་ཡང་ཅི་རིགས་སུ་ཡོད་པའི་ཕྱིར་རོ། །
འདིར་གང་འཆི་དང་སྐྱེ་བ་ཡི། ། ཞེས་སོགས་ཀྱིས་བར་སྲིད་བསྟན་པ་སྟེ། དེ་ནི་འཆི་སྲིད་དང་། སྐྱེ་
169



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
སྲིད་ཀྱི་བར་དུ་གྲུབ་པས་སྲིད་པ་བར་མ་ཞེས་བྱའོ། །
འབྲུ་ཡི་རྒྱུན་དང་ཆོས་མཐུན་ཕྱིར། ། ལྔར་གསུང་འགྲོ་མདོ་ལས་ཀྱང་སྒྲུབ། ། ཞེས་པའི་བར་ནི་ཕལ་ཆེན་སྡེ་
པ་རྣམས་ཀྱིས་བར་སྲིད་མེད་པར་འདོད་པ་དགག་པ་སྟེ་རྩ་བ་ཉིད་ལ་ཚིག་འགྲེལ་ཐེབས་ན་ཤེས་སོ། འོན་ཀྱང་
འདིའི་དཔེ་འགོག་པའི་སྐབས་ཀྱི་རིགས་པ་ལས་འཕྲོས་ནས་དོགས་པ་འདི་ཡོད་དེ། མེ་ལོང་ནང་གི་བྱད་བཞིན་
གྱི་གཟུགས་བརྙན་དེ་རྡུལ་དུ་གྲུབ་པའམ། འོན་ཏེ་མ་གྲུབ་པ་ཞིག་ཡིན། དང་པོ་ལྟར་ན། མེ་ལོང་གི་རྡུལ་
དུ་གྲུབ་པ་ཡིན་ནམ། དེ་ལས་ལོགས་སུ་རྡུལ་དུ་གྲུབ་པ་ཡིན། མེ་ལོང་གི་རྡུལ་དུ་གྲུབ་པ་ཡིན་ན་མི་འཐད་དེ།
དེ་ལྟར་ན། མེ་ལོང་ལས་ཆེ་བའི་རི་རབ་ཁང་ཁྱིམ་སོགས་ཀྱི་གཟུགས་བརྙན་རྣམས་མེ་ལོང་གི་ནང་དུ་མི་ཆུད་
པར་ཐལ་བའི་ཕྱིར། མེ་ལོང་གི་རྡུལ་ལས་ལོགས་སུ་རྡུལ་གཞན་དུ་གྲུབ་པ་ཡང་མི་འཐད་དེ། དེ་ལྟར་ན།
གཟུགས་བརྙན་དེ་མེ་ལོང་གི་གོ་སར་འབྱུང་མི་ཤེས་ཏེ། དེ་གཉིས་གོ་ས་འགོག་ནུས་ཀྱི་རྡུལ་རྫས་སོ་སོར་གྲུབ་
པའི་ཕྱིར། ཟེར་ན། དེ་མེ་ལོང་གི་རྡུལ་ལས་ལོགས་སུ་རྡུལ་གཞན་དུ་གྲུབ་པ་ནི་འདོད་མི་རིགས་ལ། འོ་ན་
ཇི་ལྟར་ཞེ་ན། དེ་དག་ནི་རི་རྭ་བ་ཁང་ཁྱིམ་སོགས་ཀྱི་གཟུགས་བརྙན་ལས། དེ་དང་དེའི་གཟུགས་དངོས་མ་
ཡིན་པས་མེ་ལོང་གི་རྡུལ་དུ་གྲུབ་ཀྱང་མེ་ལོང་གི་ནང་དུ་མི་ཆུད་པའི་སྐྱོན་མེད་པའི་ཕྱིར་རོ། ། ཡང་གལ་ཏེ་གཟུགས་
བརྙན་དེ་རྡུལ་དུ་ཡང་མ་གྲུབ་བོ། ། ཞེ་ན། འོ་ན། དེ་མིག་ཤེས་ལ་བསྟན་དུ་ཡོད་པའི་གཟུགས་མ་ཡིན་པར་
ཐལ། འདོད་ན་མི་འཐད་དེ། མིག་ཤེས་ལ་བསྟན་དུ་ཡོད་པ་མངོན་སུམ་གྱིས་གྲུབ་པའི་ཕྱིར། ཡང་དེ་ནི།
མེད་བཞིན་དུ་མིག་ཤེས་ལ་སྣང་བ་ཡིན་ཏེ། ཟླ་གཅིག་ཟླ་གཉིས་སུ་སྣང་བ་དང་མཚུངས་པ་ཡིན་ནོ། ། ཞེ་ན།
འོ་ན་བྱད་བཞིན་གྱི་གཟུགས་བརྙན་དེ་ཚད་མས་གྲུབ་ཅིང་། སངས་རྒྱས་ཀྱི་མཁྱེན་པས་ཀྱང་མི་གཟིགས་པར་
རི་བོང་རྭ་དང་མེད་མཚུངས་སུ་འདོད་ན་ནི་ཧ་ཅང་ཐལ་ཆེའོ། །
དེ་ནི་འཕེན་པ་གཅིག་པའི་ཕྱིར། ། ཞེས་སོགས་ཀྱི་སྐབས་སུ། སྐྱེ་བ་གང་གི་བར་སྲིད་དང་སྔོན་དུས་ཀྱི་
སྲིད་པ་གཉིས་ནི་འཕེན་བྱེད་ཀྱི་ལས་གཅིག་གིས་འཕངས་པ་ཡིན་པས་ན། འགྲོ་བ་གང་གི་བར་སྲིད་ནི་དེའི་
སྔོན་དུས་ཀྱི་སྲིད་པའི་ཤ་ཚུགས་ཅན་ཡིན་ལ། དེ་ཡང་དབང་པོ་ལྔ་པོ་ཀུན་ཚང་ཞིང་། ། མའི་ལྟོ་བ་དང་རྡོ་རྗེ་
གདན་མ་གཏོགས་པའི་རི་བྲག་སོགས་སྲ་ཞིང་འཐས་པ་གང་ལའང་ཐོགས་མེད་དུ་བསྒྲོད་ནུས་པའི་ལས་ཀྱི་རྫུ་
འཕྲུལ་གྱི་ཤུགས་ཆེན་པོ་དང་ལྡན་པའོ། ། འོ་ན་བར་སྲིད་དེ་ངེས་པར་སྔོན་དུས་ཀྱི་སྲིད་པའི་ཤ་ཚུགས་ཅན་ཡིན་ན།
འཕ་
170



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
གཞོན་ནུ་དོན་ཐམས་ཅད་གྲུབ་པ་གླང་ཆེན་ཐལ་ཀར་གྱི་རྣམ་པས་ལྷུམས་སུ་ཞུགས་པར་བཤད་པ་དང་འགལ་ལོ་
ཞེ་ན། དེ་ནི་ཡུམ་གྱི་མནལ་ལམ་དུ་བྱུང་ཚུལ་དང་མཐུན་པར་བསྟན་པ་ལས་གཞན་བྱང་སེམས་སྲིད་པ་ཐ་མ་
པའི་བར་སྲིད་ཀྱང་གཞོན་ནུ་མཚན་དཔེས་བརྒྱན་པའི་རྣམ་པ་ཅན་ནོ། ། འོ་ན། དེ་མཚན་དཔེ་གསལ་རྫོགས་
ཀྱི་སྤྲས་པར་ཐལ། འདོད་པའི་ཕྱིར་ཟེར་ན། མ་ཁྱབ་སྟེ། མཚན་དཔེ་གསལ་རྫོགས་སངས་རྒྱས་ཀྱི་ཁྱད་
ཆོས་ཡིན་པའི་ཕྱིར། བོང་ཚོད་ནི། མི་རྣམས་ཀྱི་བར་སྲིད་ནི་བྱིས་པ་ལོ་ལྔའམ། དྲུག་ལོན་པའི་ཚད་དང་།
གཟུགས་ཀྱི་ལྷའི་བར་སྲིད་ལུས་ཡོངས་སུ་རྫོགས་པ་གོས་དང་བཅས་པ་དང་། འདོད་ཁམས་པའི་བར་སྲིད་ཕལ་
ཆེ་བ་ནི་གཅེར་བུ་ཡིན་ལ། གང་ཟག་ཁྱད་པར་ཅན་འགའ་ཞིག་ནི་གོས་དང་བཅས་པར་ཡང་འབྱུང་བར་
བཤད་དོ། གཞན་ཡང་རབ་ཏུ་ཚ་བ་དང་། མནར་མེད་ཀྱི་བར་སྲིད་ནི་ཚེ་ལོ་བརྒྱད་ཁྲི་བཞི་སྟོང་ཐུབ་པའི་
བྱིས་པ་ལོ་བརྒྱད་ལོན་པའི་ཚོད་དུ་ཡོད་པར་གསུངས་ཏེ་རིགས་པས་དཔགས་ཏེ་ཤེས་པར་བྱའོ། ། ཁ་དོག་ནི།
དམྱལ་བའི་བར་སྲིད་སྡོམ་དུམ་མེས་ཚིག་པའི་ཁ་དོག་དང་། དུད་འགྲོའི་བར་སྲིད་དུ་བའི་ཁ་དོག ཡི་དྭགས་
ཀྱི་བར་སྲིད་ཆུའི་ཁ་དོག མི་དང་འདོད་ལྷའི་བར་སྲིད་གསེར་གྱི་ཁ་དོག་ལྟ་བུ། གཟུགས་ཀྱི་ལྷའི་བར་སྲིད་
ཁ་དོག་དཀར་པོར་འབྱུང་བར་བཤད་དོ། ། དེ་ཡང་རིས་མཐུན་པ་མིའི་བར་སྲིད་ནང་ཕན་ཚུན་དང་། ལྷའི་
བར་སྲིད་ནང་ཕན་ཚུན་ལྟ་བུ་དང་། ལྷའི་མིག་རྣམ་པར་དག་པས་མཐོང་བ་ལས་གཞན་གྱིས་མི་མཐོང་ལ།
འོན་ཀྱང་འགའ་ཞིག་གིས་ནི། ལྷའི་བར་སྲིད་ཀྱིས་བར་སྲིད་ལྔ་དང་། མིའི་བར་སྲིད་ཀྱིས་བཞི། ཡི་
དྭགས་ཀྱི་བར་སྲིད་ཀྱིས་གསུམ། དུད་འགྲོའི་བར་སྲིད་ཀྱིས་གཉིས། དམྱལ་བའི་བར་སྲིད་ཀྱིས་དམྱལ་བའི་
བར་སྲིད་ཁོ་ན་ལས་མི་མཐོང་བ་སྟེ། གོང་མ་གོང་མས་འོག་མའི་བར་སྲིད་མཐོང་ཀྱང་། འོག་མ་འོག་མས་
གོང་མའི་བར་སྲིད་མི་མཐོང་བར་འདོད་དོ། ། འོ་ན་སྔོན་དུས་ཀྱི་སྲིད་པ་གང་ཞེ་ན་སྐྱེ་སྲིད་གྲུབ་པའི་སྐད་ཅིག་
གཉིས་པ་ནས། འཆི་སྲིད་མ་གྲུབ་པའི་བར་གྱི་ཉེར་ལེན་གྱི་ཕུང་པོ་ལྔའི་རྒྱུན་ནོ། ། དེས་ན་སྐྱེ་སྲིད་ནི་ཉིང་
མཚམས་སྦྱོར་བའི་སྐད་ཅིག་མ་དང་། འཆི་སྲིད་ནི་འཆི་བའི་སྐད་ཅིག་ཐ་མ་སྟེ། དེ་གཉིས་ནི་སྐད་ཅིག་མ་
ཡིན་ལ། སྲིད་པ་གཞན་གཉིས་ནི་རྒྱུན་ཡིན་ནོ། ། ལུགས་འདིར་དམྱལ་བ་ལ་སོགས་པ་འགྲོ་བ་གང་དུ་སྐྱེ་འགྱུར་
གྱི་བར་སྲིད་གྲུབ་ནས་ནི་ལྷ་ལ་སོགས་པའི་བར་སྲིད་གཞན་དུ་མི་ལྡོག་སྟེ། ལས་ཀྱིས་འཕངས་པའི་རྣམ་སྨིན་
གྲུབ་ཟིན་པའི་ཕྱིར། ཞེས་འདོད་དོ། ། འོ་ན། ཤི་བའི་རྗེས་སུ་དགེ་བ་བྱེད་པ་རྣམས་དོན་མེད་པར་འགྱུར་རོ་
171



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཞེ་ན། མི་འགྱུར་ཏེ། དམྱལ་བ་སོགས་སུ་སྐྱེས་ཀྱང་སྡུག་བསྔལ་ཆུང་བ་དང་། མྱུར་དུ་ཐར་བ་དང་། དེ་
ནས་མཐོ་རིས་སུ་སྐྱེ་བ་སོགས་ཀྱི་དོན་བྱེད་དོ། ། ཞེས་ཟེར་ལ། གྲུབ་མཐའ་གོང་མའི་ལུགས་ལ་ནི། ཀུན་
བཏུས་ལས། ཅི་སྟེ་ན་ལྡོག་གོ། དེ་ན་གནས་པས་ཀྱང་ལས་སོག་(གསོག་)གོ། ཞེས་དམྱལ་བ་སོགས་ཀྱི་
བར་སྲིད་གྲུབ་ནས་ཀྱང་། སླར་མིའི་བར་སྲིད་དུ་འགྱུར་ཏེ་མིར་སྐྱེ་བ་ལ་སོགས་ཡོད་པར་བཤད་པས། དེ་
དག་གི་ལུགས་ལ་ནི་ཤི་བའི་རྗེས་སུ་དགེ་བ་བྱེད་པ་ཤིན་ཏུ་འབྲས་བུ་དང་བཅས་པ་ཡིན་ནོ། ། འདོད་པའི་བར་སྲིད་
ནི་སྐལ་བ་བཟང་ངན་གྱིས་དྲི་ཞིམ་པ་དང་མི་ཞིམ་པ་ཟ་བས་དྲི་ཟ་ཞེས་བྱ་ལ། གཟུགས་ཀྱི་བར་སྲིད་ནི་དྲི་མི་ཟ་
སྟེ། ཁམས་ལས་འདོད་ཆགས་དང་བྲལ་བའི་ཕྱིར་རོ། ། བར་སྲིད་པ་གནས་པའི་ཚད་ནི། འགའ་ཞིག་ཞག་
བདུན་དུ་གནས་ལ། དེ་ནས་སྐྱེ་གནས་མ་རྙེད་ན་ཤི་འཕོས་ནས་ཡང་སྲིད་པ་བར་མར་སྐྱེས་ནས་སྐྱེ་གནས་
འཚོལ་བར་བྱེད་ཟེར་ལ། ཡང་འགའ་ཞིག་ནི་ཞག་བདུན་ཕྲག་བདུན་དུ་གནས་པར་འདོད་མོད། མདོ་སྡེ་པ་
སོགས་ཀྱིས་ནི། དེ་འདྲའི་ངེས་པ་མེད་དེ་ཇི་སྲིད་སྐྱེ་གནས་མ་རྙེད་ཀྱི་བར་དུ་གནས་པ་ཡིན་གྱི། དེ་ལྟར་མ་
ཡིན་ན་ཚེ་ཟད་པས་འཆི་སྲིད་དུའང་ཐལ་བར་འགྱུར་རོ་ཞེས་འདོད་ལ། བྱེ་བྲག་སྨྲ་བ་རྣམས་ནི། འདི་སྲིད་
པ་འཚོལ་བ་ཡིན་པས་དུས་ཐུང་བར་གནས་ཏེ་སྐྱེ་གནས་སུ་འཇུག་ལ། དེ་ཡང་གང་དུ་སྐྱེ་གནས་འཚོལ་བ་དེར་
སྐྱེ་བའི་གནས་རྙེད་ན་ནི་དེ་ཉིད་དུ་སྐྱེ་ལ། གལ་ཏེ་དེར་མ་རྙེད་ན་ནི་དེ་ལས་གཞན་པའི་ཡུལ་དུ་སྐྱེ་བར་འགྱུར་
ཞེས་ཟེར་ཏེ། འདོད་ཚུལ་ཕྱི་མ་རྣམས་འཐད་པ་སྟེ། སྔ་མ་ལྟར་ན་བར་སྲིད་དང་འཆི་སྲིད་ཀྱི་གཞི་མཐུན་
ཁས་ལེན་པ་ལས་མ་འདས་པ་ཉིད་དོ། ། ཡང་གཞན་དག་ན་རེ། གང་དུ་སྐྱེ་བ་ལེན་པ་དེའི་བར་སྲིད་གྲུབ་ནས་
དེར་སྐྱེ་གནས་མ་རྙེད་ན། དེ་དང་རིས་ཕལ་ཆེར་མཐུན་པ་དག་ཏུ་སྐྱེ་བ་ལེན་ཏེ། དཔེར་ན། དབྱར་བ་
ལང་གི་བར་སྲིད་གྲུབ་ཀྱང་། དེའི་ཚེ་བ་གླང་ཆགས་པ་མི་སྤྱོད་པས་བ་མིན་དུས་མིན་དུ་སྤྱོད་པས་དེར་སྐྱེ་བ་
དང་། དེ་བཞིན་དུ་ཁྱིའི་བར་སྲིད་གྲུབ་ནས་ལྕེ་སྤྱང་དང་། རྟའི་བར་སྲིད་གྲུབ་ནས་བོང་བུ་དང་། དོམ་གྱི་
བར་སྲིད་གྲུབ་ནས་དྲེད་དུ་སྐྱེ་བ་ཡོད་དོ་ཞེས་ཟེར་ཡང་། འགྲེལ་པ་མངོན་པའི་རྒྱན་དུ། དེ་ལ་ནི་འཕེན་པ་
གཅིག་པའི་ཕྱིར། གང་དུ་སྐྱེ་བར་འགྱུར་བའི་བྱད་གཟུགས་ཅན་ཡིན་ནོ་ཞེས་གནོད་པས་སྔ་མ་ཉིད་འཐད་པ་
ཡིན་ནོ། ། ཞེས་གསུངས་ལ། དེས་ན་སྤྱིར་སེམས་ཅན་གྱི་ལས་བསམ་གྱིས་མི་ཁྱབ་པས་དེ་དང་དེ་འདྲ་བ་ཡང་མི་
སྲིད་དོ་ཞེས་ཁ་ཚོན་གཅོད་ག་ལ་གཏུབ་ཀྱང་། ལུགས་འདིར་དེ་ལྟར་ཁས་བླངས་ན་ནི་རིག་པས་གནོད་པ་
172



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
འགའ་ཞིག་འབབ་པར་སྣང་ཞིང་། ལར་ནས་བར་སྲིད་པ་དེ་སྔོན་དུས་ཀྱི་སྲིད་པའི་བྱད་གཟུགས་ཅན་ཡིན་
ཞེས་པའང་། དབྱིབས་ཕལ་ཆེར་ཆ་མཚུངས་པ་ཙམ་ལ་བྱེད་པ་ལས་ཐམས་ཅད་ནས་ཐམས་ཅད་དུ་མཚུངས་པ་
ནི་ག་ལ་དགོས་ཏེ། དཔེར་ན། བར་སྲིད་པའི་ཁ་དོག་གོང་དུ་བཤད་པ་དེ་དང་དེ་དག་ཡིན་ཀྱང་། སྔོན་
དུས་ཀྱི་སྲིད་པ་ལ་ཁ་དོག་དེ་དག་ཏུ་མ་ངེས་པའི་ཕྱིར་དང་། སྔོན་དུས་ཀྱི་སྲིད་པ་ལོང་བ་སོགས་དབང་པོ་མ་
ཚང་བ་ཞིག་ཡིན་ན། བར་སྲིད་པ་དེ་ཡང་ལོང་བ་སོགས་སུ་འདོད་དགོས་པ་མི་འཐད་པའི་ཕྱིར་རོ། འགྲོ་
ཚུལ་ཡང་དམྱལ་བའི་བར་སྲིད་སྤྱིའུ་ཚུགས་དང་། ཡི་དྭགས་དང་དུད་འགྲོའི་བར་སྲིད་ནི་སྐས་ལ་བབ་པ་ལྟ་བུ་
དང་། མིའི་བར་སྲིད་ནི་ཐང་ལ་འགྲོ་བ་ལྟ་བུ་ཐད་ཀ་དང་། ལྷའི་བར་སྲིད་ནི་སྟན་ལས་ལྡང་བ་ལྟར་གྱེན་དུ་
འགྲོ་བར་བཤད་དོ། སྐྱེ་གནས་སུ་འཇུག་པའི་ཚེ། བློ་ནི་ཕྱིན་ཅི་ལོག་གྱུར་པས། ། རྩེ་དགས་འགྲོ་བའི་ཡུལ་དུ་
འགྲོ། ཞེས་པ་ཡང་ཕལ་ཆེ་བའི་དབང་དུ་བྱས་པ་ཡིན་གྱི། དམྱལ་བ་པ་སོགས་ལ་ནི་མ་ངེས་ཤིང་། གང་
ཟག་ཁྱད་པར་ཅན་འགའ་ཞིག་ལ་ཡང་མ་ངེས་ཏེ། འབྱུང་འཇུག་གནས་གསུམ་གཅིག་ཙམ་ཤེས་པ་དང་།
གཉིས་ཤེས་པ་དང་། ཐམས་ཅད་ཤེས་པ་ཡོད་པའི་ཕྱིར། འོན་ཀྱང་སྒོ་ང་ལས་སྐྱེས་པ་ནི་རྟག་ཏུ་རྨོངས་པས་
འབྱུང་འཇུག་གནས་གསུམ་གང་ཡང་མི་ཤེས་སོ། ། འདི་དག་གི་ཐད་ཀྱི་འགྲེལ་པ་མངོན་པའི་རྒྱན་དུ། མདོ་
ལས་གསུངས་པའི་སྐྱེ་བའི་ཀུན་སྦྱོར་སྤངས་མ་སྤངས་ལ་མུ་བཞིར་གསུངས་པ་ནི། སྐྱེ་སྲིད་མངོན་པར་འགྲུབ་
བྱེད་ཀྱི་ལས་དང་། བར་སྲིད་མངོན་པར་འགྲུབ་བྱེད་ཀྱི་ལས་གཉིས་སྤངས་མ་སྤངས་ལ་གསུངས་པ་སྟེ། མུ་
དང་པོ་སྐྱེ་བའི་ཀུན་སྦྱོར་སྤངས་ལ་ཅིག་ཤོས་མ་སྤངས་པ་ནི། གཟུགས་ཉེར་འགྲོའི་ཕྱིར་མི་འོང་བར་འདའ་ག་
རྣམས་ཏེ། དེ་དག་གིས་གཟུགས་ཀྱི་བར་སྲིད་གཅིག་ཁོ་ན་བླངས་ནས་རྟེན་དེ་ལ་མྱང་འདས་མངོན་དུ་བྱེད་
དགོས་པས་སྐྱེ་སྲིད་འགྲུབ་བྱེད་ཀྱི་ལས་དང་མི་ལྡན་ལ། བར་སྲིད་འགྲུབ་བྱེད་ཀྱི་ལས་དང་ལྡན་པའི་ཕྱིར།
མུ་གཉིས་པ་མངོན་པར་འགྲུབ་པའི་ཀུན་སྦྱོར་སྤངས་ལ་ཅིག་ཤོས་མ་སྤངས་པ་ནི་ཁམས་འོག་མ་གཉིས་ཆར་ལ་
ཆགས་བྲལ་བྱས་ཟིན་པའི་ཕྱིར་མི་འོང་ལྟ་བུ་སྟེ། དེས་གཟུགས་ལ་ཆགས་པ་དང་བྲལ་ཟིན་པས་བར་སྲིད་
འགྲུབ་བྱེད་ཀྱི་ལས་དང་མི་ལྡན་ལ། སླར་གཟུགས་མེད་དུ་སྐྱེ་སྲིད་པས་སྐྱེ་སྲིད་འགྲུབ་བྱེད་ཀྱི་ལས་དང་ལྡན་
པའི་ཕྱིར། མུ་གསུམ་པ་གཉིས་ཀ་སྤངས་པ་ནི་དགྲ་བཅོམ་པ་དང་། བཞི་པ་གཉིས་ཀ་མ་སྤངས་པ་ནི་སོ་སྐྱེས་
ཕལ་ཆེར་རོ། ། ལས་དེ་གཉིས་ལ་ཀུན་སྦྱོར་གྱི་སྒྲ་བཤད་དུའང་ཡོད་དེ། དེ་གཉིས་སྲིད་ལས་ནུས་པ་མཐུ་ཅན་
173



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཡིན་པས། ལས་དེ་གཉིས་གང་རུང་དང་ལྡན་ན་སྲིད་པ་དེ་གཉིས་གང་རུང་དུ་སྐྱེ་བ་ལེན་པར་ཀུན་ཏུ་སྦྱོར་བ་
ལས་མི་འདའ་བའི་ཕྱིར་ཏེ། དཔེར་ན་ལས་དེ་གཉིས་དང་ཚར་གཅིག་པའི་ཉོན་མོངས་པའི་ཀུན་སྦྱོར་བཞིན་
ནོ།།་་
མངལ་དུ་འཇུག་ཚུལ་དང་རྟེན་འབྲེལ་ཡན་ལག་བཅུ་གཉིས།
མངལ་དུ་འཇུག་པ་གསུམ་དག་སྟེ། ། ཞེས་སོགས་ཀྱི་སྐབས་སུ། མངལ་དུ་འཇུག་ཚུལ་ལ། འཁོར་
ལོས་སྒྱུར་བའི་རྒྱལ་པོར་སྐྱེ་བ་ལེན་པ་དག་ནི་མངལ་དུ་འཇུག་པའི་ཚེ་ཤེས་བཞིན་དུ་འཇུག་ལ། གནས་པ་དང་།
འབྱུང་བའི་ཚེ་མི་ཤེས་པ་དང་། བསེ་རུ་ལྟ་བུའི་རང་རྒྱལ་དུ་སྐྱེ་བ་ལེན་པ་དག་ནི་མངལ་དུ་འཇུག་པའི་ཚེ་ཡང་
ཤེས་ལ། གནས་པའི་ཚེ་ཡང་ཤེས་ཤིང་། འབྱུང་བ་མི་ཤེས་པ་དང་། སངས་རྒྱས་བཅོམ་ལྡན་འདས་དང་
ལུས་རྟེན་གཅིག་བསྡུས་ཀྱི་བྱང་སེམས་སྲིད་པ་ཐ་མ་པར་སྐྱེ་བ་ལེན་པ་དག་ནི། འཇུག་པ་དང་། གནས་པ་
དང༌། འབྱུང་བ་གསུམ་ཆར་ཤེས་བཞིན་དུ་མཛད་པ་ཡིན་ནོ། ། དེས་ན།། འཁོར་ལོས་བསྒྱུར་དང་རང་བྱུང་
གཉིས། ། ཞེས་སོགས་གསུངས་པའི་རྩ་འགྲེལ་གྱི་དགོངས་དོན་ནི་འཁོར་ལོས་བསྒྱུར་བ་དང་། སངས་རྒྱས་
སོགས་འབྱུང་འགྱུར་གྱི་དབང་དུ་བྱས་ནས་གསུངས་པ་ཡིན་པས་ཚིག་སྐྱོན་གོང་བཞིན་གཅོད་དགོས་ཀྱི། དེ་ལྟ་
མ་ཡིན་པར་སྤམ་བཤད་ལྟར་ཁས་བླངས་ན། སངས་རྒྱས་བཅོམ་ལྡན་འདས་མངལ་དུ་འཇུག་པ་ཡོད་པར་ཐལ་
བ་དང་། འཁོར་ལོས་བསྒྱུར་བའི་རྒྱལ་པོས་ཀྱང་རང་ཉིད་སྔར་མངལ་དུ་གནས་པ་དང་། མངལ་ནས་སྐྱེས་
པ་ཡིན་པ་མ་ཤེས་པར་འདོད་དགོས་པ་སོགས་སུ་འགྱུར་ལ། དེས་ན་འབྱུང་འཇུག་གནས་གསུམ་ཤེས་མི་ཤེས་
ཀྱང་གང་ཟག་རང་ཉིད་ཀྱི་མངལ་དུ་འཇུག་པ་སོགས་ཀྱི་གནས་སྐབས་དེ་དང་དེའི་ཚེ་ཤེས་མི་ཤེས་ལ་བྱེད་པ་ལས།
སྤྱིར་རང་ཉིད་ཀྱིས་ཤེས་མི་ཤེས་ལ་བྱེད་པོ་མ་ཡིན་ཏེ། དུས་ཕྱིས་ནི་རང་ཅག་ཐ་མལ་པ་རྣམས་ཀྱིས་ཀྱང་རང་
ཉིད་མངལ་སྐྱེས་ཡིན་པ་སོགས་ཤེས་པའི་ཕྱིར་རོ། ། ཡང་། རང་སངས་རྒྱས་སུ་སྐྱེ་བ་ལེན་པའི་ཚེ་འཇུག་གནས་
གཉིས་ཤེས་པ་དང་། སྒོང་སྐྱེས་རྟག་ཏུ་རྨོངས་པ་གཉིས་འགལ་ཏེ། རང་སངས་རྒྱས་ལ་སྒོང་སྐྱེས་ཀྱང་བྱུང་
བར་བཤད་པའི་ཕྱིར་ཟེར་ན། འཇུག་གནས་ཤེས་པ་ནི་བསེ་རུ་ལྟ་བུའི་རང་རྒྱལ་གྱི་དབང་དུ་བྱས་པ་ཡིན་ལ།
སྒོང་སྐྱེས་ཀྱི་རང་རྒྱལ་ནི་ཚོགས་སྤྱོད་པ་ཡིན་པས་སྐྱོན་མེད་དོ། ། ཞེས་གསུངས་པའོ། །
174



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
བདག་མེད་ཕུང་པོ་ཙམ་ཉིད་དོ། ། ཞེས་སོགས་ཀྱིས་ཕྱི་རོལ་པས་བདག་རྟག་པར་འདོད་པ་འགོག་པ་སྟེ།
བདག་ནི་ཕུང་པོ་བཞིའམ་ལྔའི་རྒྱུན་ཙམ་ལ་བརྟགས་པ་ལས། རྟག་པར་གྲུབ་པ་མེད་དེ། བར་སྲིད་ཀྱི་ཕུང་
པོ་ལྔའི་རྒྱུན་ལས་སྐྱེ་སྲིད་ཀྱི་ཕུང་པོ་ལྔ་དང་། དེ་ལས་སྔོན་དུས་ཀྱི་སྲིད་པ་དང་། དེ་ལས་འཆི་སྲིད་དང་།
དེ་ལས་སླར་ཡང་བར་སྲིད་སོགས་རྒྱུན་འགལ་མེ་བཞིན་དུ་འཁོར་བའི་མི་རྟག་པ་ཡིན་པའི་ཕྱིར། དེས་ན་མར་
མེ་སྐད་ཅིག་མ་ཡིན་ཀྱང་རྒྱུན་གྱིས་ཡུལ་གཞན་དུ་འགྲོ་བ་མི་འགལ་བ་བཞིན་དུ། བདག་རྟག་པར་མེད་ཀྱང་
ཕུང་པོའི་རྒྱུན་མང་ལ་སོགས་འཇུག་པ་མི་འགལ་བའི་ཕྱིར། ཞེས་པའོ། །
འདིར་ནི་རྟེན་ཅིང་འབྲེལ་འབྱུང་བའི། ། ཞེས་སོགས་ཀྱི་སྐབས་སུ། ལུགས་འདིར་རྟེན་འབྲེལ་ཡན་ལག་
བཅུ་གཉིས་ལ། གནས་སྐབས་པའི་དབང་དུ་བྱས་པ་དང་། སྐད་ཅིག་མའི་དབང་དུ་བྱས་པ་སོགས་ལས།
དང་པོ་ནི། དེ་ཡང་། མ་རིག་ཉོན་མོངས་སྔོན་གནས་སྐབས། ། ཞེས་སོགས་ཀྱི་དངོས་བསྟན་གནས་སྐབས་
ཀྱི་རྟེན་འབྲེལ་ཡན་ལག་བཅུ་གཉིས་ནི་ཁམས་གོང་མ་བ་གཉིས་དང་། འདོད་ལྷ་དང་། དམྱལ་བ་སོགས་
རྫུས་སྐྱེས་ཐམས་ཅད་དང་། བར་མ་དོར་འཆི་བ་སོགས་ལ་འཇོག་ ཏུ་མེད་ཅིང་། འོ་ན་གང་ལ་ཞེ་ན།
འདོད་པའི་སྐྱེ་གནས་དང་པོ་གསུམ་པོ་གང་རུང་གིས་བསྡུས་པའི་རྟེན་ཅན་དང་། དེའི་ནང་ནས་ཀྱང་གཙོ་ཆེ་
བ་མངལ་སྐྱེས་ཚེ་ཡོངས་སུ་རྫོགས་པར་ལྡན་པའམ་གནས་པ་དག་ལ་འཇོག་ཅིང་། རྟེན་འབྲེལ་ཀྱང་ཚར་མི་
གཅིག་པ་ཁོ་ནའི་དབང་དུ་བྱས་པ་ལས་ཚར་གཅིག་གི་དབང་དུ་བྱས་པ་མིན་པ་དང་། སྐྱེ་བ་སྔ་ཕྱི་གསུམ་གྱི་སྒོ་
ནས་འཇོག་པ་དེ་ཡང་འདོད་པ་ནས་འདོད་པར་སྐྱེ་བ་ཁོ་ནའི་དབང་དུ་བྱས་པ་སྟེ། ཚུལ་འདི་མ་ཤེས་པར་རྟེན་
འབྲེལ་ཚར་གཅིག་པ་དང་། འགྲོ་བ་གཞན་དག་ལ་ཡང་ཡོད་པ་སོགས་སུ་འཁྲུལ་ན་ཇི་ཙམ་རྩོད་ཀྱང་མགོ་བོ་
གདུགས་ལྟར་འཁོར་བ་ལས་མ་འདས་སོ། ། དེ་ལྟར་ངེས་པར་བྱས་ནས་གནས་སྐབས་པའི་རྟེན་འབྲེལ་འཇོག་ཚུལ་
ནི། སྔོན་གྱི་མཐའ་སྟེ་སྐྱེ་བ་སྔོན་མ་ལ་མ་རིག་པ་དང་། འདུ་བྱེད་ཀྱི་རྟེན་འབྲེལ་གཉིས། ཕྱི་མའི་མཐའ་སྟེ་
སྐྱེ་བ་ཕྱི་མ་ལ་སྐྱེ་བ་དང་རྒ་ཤིའི་རྟེན་འབྲེལ་གཉིས། བར་གྱི་སྐྱེ་བ་དེ་ལ་རྟེན་འབྲེལ་གཞན་བརྒྱད་དེ་ཆ་གསུམ་དུ་
ཕྱེ་ནས་འཇོག་པ་སྟེ། ཡན་ལག་བཅུ་གཉིས་ཆ་གསུམ་མོ། ། སྔོན་དང་ཕྱི་མཐར་གཉིས་གཉིས་དང་། ། བར་དུ་
བརྒྱད་ཡོངས་རྫོགས་ལྡན་ལ། ། ཞེས་པའིདོན་ནོ། ། སྐབས་འདིར་རྟེན་འབྲེལ་དེ་དག་རེ་རེ་ཡང་ཕུང་པོ་ལྔ་པ་ཅན་
དུ་འདོད་པ་ཡིན་པས་གནས་སྐབས་པའི་མ་རིག་པའི་རྟེན་འབྲེལ་ཡིན་ན་མ་རིག་པ་ཡིན་པས་མ་ཁྱབ་པ་སོགས་
175



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཤེས་དགོས་སོ། ། དེ་དག་རེ་རེ་ནས་འཇོག་ཚུལ་ནི། མ་རིག་ཉོན་མོངས་སྔོན་གནས་སྐབས། ། ཞེས་སོགས་ཏེ།
འདིའི་དངོས་བསྟན་གནས་སྐབས་པའི་དབང་དུ་བྱས་པའི་མ་རིག་པའི་རྟེན་འབྲེལ་ནི། ཚེ་སྔོན་མའི་གནས་
སྐབས་སུ་ཕྱི་མ་འཕེན་བྱེད་ཀྱི་ལས་ཀུན་ནས་སློང་བྱེད་ཀྱི་མ་རིག་པ་མངོན་དུ་གྱུར་པའི་གནས་སྐབས་ཀྱི་ཕུང་པོ་
ལྔའོ། ། དེའི་དབང་དུ་བྱས་པའི་འདུ་བྱེད་ཀྱི་རྟེན་འབྲེལ་ནི། ཚེ་སྔོན་མ་ལ་མ་རིག་པ་དེས་ཀུན་ནས་བསླངས་ཏེ་
ཕྱི་མ་འཕེན་བྱེད་ཀྱི་དགེ་མི་དགེ་གང་རུང་གི་ལས་གསོགས་པའི་གནས་སྐབས་ཀྱི་ཕུང་པོ་ལྔའོ། ། དེའི་རྣམ་ཤེས་ཀྱི་
རྟེན་འབྲེལ་ནི། མངལ་སྐྱེས་ཀྱི་དབང་དུ་བྱས་ན། སྔོན་གྱི་ལས་དེས་འཕངས་པས་ཚེ་འདིར་མའི་མངལ་དུ་
ཉིང་མཚམས་སྦྱོར་བའི་སྐད་ཅིག་མའི་གནས་སྐབས་ཀྱི་རྣམ་ཤེས་སོགས་ཕུང་པོ་ལྔའོ། ། མིང་གཟུགས་ཀྱི་རྟེན་
འབྲེལ་ནི་ཉིང་མཚམས་སྦྱོར་བའི་སྐད་ཅིག་གཉིས་པ་ཕན་ཆད་ནས། མིག་སོགས་སྐྱེ་མཆེད་དྲུག་གི་དབྱིབས་མ་
དོད་བར་གྱི་མངལ་གྱི་གནས་སྐབས་དང་པོ་བཞིའི་སྐབས་ཀྱི་ཕུང་པོ་ལྔ་སྟེ། དེ་ཡང་མིང་ནི་ཚོར་འདུ་འདུ་བྱེད་
རྣམ་ཤེས་བཞི་ལ་མིང་གཞིའི་ཕུང་པོར་བཤད་པ་ལྟར་དང་། གཟུགས་ནི་མེར་མེར་པོ་ལ་སོགས་པ་སྟེ་བསྡོམས་
པས་མིང་གཟུགས་ཀྱི་རྟེན་འབྲེལ་ཞེས་གཅིག་ཏུ་བགྲང་ངོ༌། ། སྐྱེ་མཆེད་ཀྱི་རྟེན་འབྲེལ་ནི་སྐྱེ་མཆེད་དྲུག་གི་
དབྱིབས་དོད་པ་ནས་མངལ་ནས་མ་བཙས་བར་གྱི་ཡུལ་དབང་རྣམ་ཤེས་གསུམ་མ་འདུས་པའི་གནས་སྐབས་ཀྱི་
ཕུང་པོ་ལྔའོ། ། རེག་པའི་རྟེན་འབྲེལ་ནི། མངལ་གྱི་ཕྱི་རོལ་ཏུ་བཙས་ཏེ་ཡུལ་དབང་རྣམ་ཤེས་གསུམ་འདུས་པ་
ལས་ཡུལ་ཡོངས་སུ་གཅོད་པ་སྟེ་མིག་གིས་གཟུགས་མཐོང་བ་དང་། རྣ་བས་སྒྲ་ཐོས་པ་སོགས་ནུས་ཀྱང་བདེ་
སྡུག་བཏང་སྙོམས་གསུམ་གྱི་རྒྱུ་ཡུལ་ཡིད་དུ་འོང་བ་དང་། མི་འོང་བ་དང་། བར་མ་ལ་བླང་དོར་མི་ཤེས་པ་
ཕལ་སྐད་ལ་བྱིས་པ་བསམ་མེད་ཅེས་གྲགས་པའི་གནས་སྐབས་ཀྱི་ཕུང་པོ་ལྔ་སྟེ། སྡུག་བསྔལ་གྱི་རྒྱུར་མ་ཤེས་
ནས་མེ་ལ་རེག་པ་སོགས་ཀྱི་དུས་སོ། ། ཚོར་བའི་རྟེན་འབྲེལ་ནི། ཚོར་བ་བདེ་སྡུག་བཏང་སྙོམས་གསུམ་གྱི་རྒྱུའི་
བླང་དོར་ཤེས་ནུས་པ་དེ་ནས་བཟུང་སྟེ་འཁྲིག་པ་ལ་སྤྱོད་མི་ནུས་པ་ཚུན་ཆོད་ཀྱི་ཕུང་པོ་ལྔའོ། ། སྲིད་པའི་རྟེན་
འབྲེལ་ནི། འཁྲིག་པ་སྤྱོད་ནུས་པ་ནས་འདོད་ཡོན་དང་འཁྲིག་པ་ལ་སྤྱོད་ཅིང་། དེ་དག་གི་ཡུལ་གཞན་
འཚོལ་བ་ལ་མ་ཞུགས་བར་གྱི་ཆགས་ཅན་གྱི་ཕུང་པོ་ལྔའོ། ། ཉེ་བར་ལེན་པའི་རྟེན་འབྲེལ་ནི། སྲིད་པའམ་
ཆགས་པའི་ཡུལ་དུ་གྱུར་པའི་ལོངས་སྤྱོད་དང་བུད་མེད་སོགས་ཐོབ་ཕྱིར་ཚོལ་བ་ལ་ཞུགས་པ་སྟེ། ཚོང་དང་
ཞིང་ལས་དང་གཉེན་ཐབས་ལ་སོགས་པར་འཇུག་པའི་གནས་སྐབས་ཀྱི་ཕུང་པོ་ལྔའོ། ། སྲིད་པའི་རྟེན་འབྲེལ་ནི།
176



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
དེ་ལྟར་བྱ་བ་སྣ་ཚོགས་ལ་ཞུགས་པ་ལས་སླར་ཡང་སྐྱེ་བ་ཕྱི་མ་ལ་བདེ་སྡུག་ལ་སོགས་པའི་འབྲས་བུ་མྱོང་འགྱུར་གྱི་
ལས་དུ་མ་ཞིག་གསར་དུ་གསོགས་པའམ་སྔར་བསགས་ནུས་པ་མཐུ་ཅན་དུ་བྱེད་པའི་གནས་སྐབས་ཀྱི་ཕུང་པོ་
ལྔའོ། ། སྐྱེ་བའི་རྟེན་འབྲེལ་ནི། དེ་ལྟར་ལས་བསགས་པ་ལས་འདི་ནས་ཤི་འཕོས་ནས་སླར་ཡང་སྐྱེ་བ་ཕྱི་མར་
ཉིང་མཚམས་སྦྱོར་བའི་གནས་སྐབས་ཀྱི་ཕུང་པོ་ལྔའོ། ། འདིར་དངོས་བསྟན་གྱི་རྒ་ཤིའི་རྟེན་འབྲེལ་ནི། ཕྱི་
མར་ཉིང་མཚམས་སྦྱོར་བའི་སྐད་ཅིག་གཉིས་པའི་མིང་གཟུགས་ཀྱི་རྟེན་འབྲེལ་ནས་ཚོར་བའི་རྟེན་འབྲེལ་གྱི་བར་
གྱི་ཕུང་པོ་ལྔའོ། ། །
ཡན་ལག་བཅུ་གཉིས་ཚེ་དུ་ལ་རྫོགས་ཚུལ།
སྐབས་འདིར་དོགས་པ་དཔྱད་པར་བྱ་བ་འགའ་ཞིག་ཡོད་དེ། དེ་ལ་འདིར་རྟེན་འབྲེལ་ཡན་ལག་བཅུ་
གཉིས་བཤད་པའི་གོ་རིམ་ནི་མདོ་སྡེ་སོགས་ལས་བཤད་པ་དང་མཚུངས་པར་རྟེན་འབྲེལ་ལམ་རྒྱུ་འབྲས་ཚར་
གཉིས་ཀྱི་དབང་དུ་བྱས་པ་སྟེ། ཚེ་སྔོན་མར་བསགས་པའི་མ་རིག་པ་དང་འདུ་བྱེད་གཉིས་ཚེ་འདིའི་རྣམ་སྨིན་
གྱི་ཕུང་པོ་འཕེན་པའི་ཡན་ལག་གམ་རྒྱུ་དང་། ཚེ་འདིའི་རྣམ་ཤེས་ནས། ཚོར་བའི་རྟེན་འབྲེལ་གྱི་བར་ལྔ་པོ་
དེ་འཕངས་པའི་འབྲས་བུ་དང་། ཚེ་འདིར་མངོན་དུ་གྱུར་པའི་སྲིད་ལེན་སྲིད་པ་གསུམ་ནི་ཕྱི་མའི་རྣམ་སྨིན་
འགྲུབ་བྱེད་ཀྱི་རྒྱུ་དང་། ཕྱི་མའི་སྐྱེ་བ་དང་རྒ་ཤི་གཉིས་ནི་གྲུབ་པའི་འབྲས་བུ་སྟེ། སེམས་ཅན་གཅིག་ཚེ་སྔོན་
མ་ནས་འདིར་སྐྱེས་པ་དང་། འདི་ནས་ཕྱི་མར་སྐྱེ་བ་ལེན་པའི་རྒྱུ་འབྲས་ཚར་གཉིས་ཀྱི་དབང་དུ་བྱས་པར་
འདོད་པ་གྲུབ་མཐའ་གོང་མ་དང་མཚུངས་ལ། དེ་འདྲའི་ཚར་རེ་རེ་ལ་ཡན་ལག་བཅུ་གཉིས་ཚང་བ་རེ་ཡོད་
ཀྱང་། འགའ་ཞིག་དངོས་སུ་མ་སྨོས་པ་ལས་ཤུགས་ལ་བསྟན་ཚུལ་འོག་ཏུ་འཆད་དོ། ། དེས་ན་བྱེ་བྲག་སྨྲ་བས་
གནས་སྐབས་པའི་རྟེན་འབྲེལ་ཞེས་པ། གཙོ་བོའི་ཕྱིར་ན་ཡན་ལག་བསྒྲགས། ། ཞེས་གསུངས་པ་ལྟར། ། མ་
རིག་པ་སོགས་ལ་གཙོ་བོར་མངོན་དུ་གྱུར་བའི་ཚེ་རྗེས་འབྲང་གི་ཕུང་པོ་གཞན་རྣམས་ལ་ཡང་གཙོ་བོའི་མིང་གིས་
རྟེན་འབྲེལ་དེ་དང་དེར་བཏགས་པ་ཡིན་ཀྱང་། དེ་ནི་གནས་སྐབས་དེ་དང་དེར་གཙོ་ཆེ་བའི་དབང་དུ་བྱས་
ནས་བཏགས་པ་ཙམ་ལས། སྤྱིར་ཡན་ལག་བཅུ་གཉིས་ཀྱི་ནང་ཚན་དུ་གྱུར་བའི་རྟེན་འབྲེལ་ལ་ཕུང་པོ་ལྔ་པ་
ཅན་གྱིས་ཁྱབ་པར་འདོད་པ་ཡང་མ་ཡིན་ལ། གནས་སྐབས་དེ་དང་དེའི་སྐབས་ཀྱི་ཕུང་པོ་ལྔ་པོ་གང་རུང་ལ་
177



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཡང་ཡན་ལག་བཅུ་གཉིས་ཀྱི་ནང་ཚུན་གྱི་རྟེན་འབྲེལ་དེ་དང་དེ་ཡིན་པས་ཀྱང་ཁྱབ་པར་འདོད་པ་མ་ཡིན་ཞིང་།
ལྷག་པར་ལས་གཅིག་གིས་འཕངས་པའི་རྟེན་འབྲེལ་ཚར་གཅིག་ཏུ་གཏོགས་མི་གཏོགས་རྩི་བའི་ཚེ་ནི། གྲུབ་
མཐའ་གོང་མས་འདོད་པ་ལྟར། མ་རིག་པ་དང་། འདུ་བྱེད་དང་། སྲེད་ལེན་སྲིད་པ་སོགས་ཕུང་པོ་རེ་རེ་
བ་ལ་རྩི་བ་ལས་ཕུང་པོ་ལྔ་པ་ཅན་དུ་མི་འདོད་དེ། ཕུང་པོ་ལྔ་བ་ཅན་ལ་ལས་གཅིག་གིས་འཕངས་པའི་རྟེན་
འབྲེལ་ཚར་གཅིག་ཏུ་གཏོགས་པ་མི་སྲིད་པའི་ཕྱིར་ཏེ། དེའི་རྒྱུ་མཚན་ཡང་ཞིབ་པ་འོག་ཏུ་འཆད་དོ། དེས་
ན་སྤྱིར་བྱེ་བྲག་སྨྲ་བས་ཀྱང་། ཡན་ལག་བཅུ་གཉིས་ཀྱི་ནང་ཚན་དུ་གྱུར་བའི་མ་རིག་པའི་རྟེན་འབྲེལ་ལ་མ་རིག་
པས་ཁྱབ་པ་དང་། འདུ་བྱེད་ཀྱི་རྟེན་འབྲེལ་ལ་འདུ་བྱེད་ཀྱི་ལས་ཀྱི་ཁྱབ་པ་སོགས་སུ་འདོད་པ་ཡིན་ཏེ། དེ་ལྟ་
མ་ཡིན་ན། རྟེན་འབྲེལ་ཡན་ལག་བཅུ་གཉིས་པོ་གསུམ་དུ་བསྡུ་བའི་ཚེ། ཉོན་མོངས་གསུམ་མོ་ལས་གཉིས་སོ།
གཞི་བདུན་དེ་བཞིན་འབྲས་བུ་ཡིན། ། ཞེས་མ་རིག་པ་དང་སྲེད་ལེན་གྱི་རྟེན་འབྲེལ་གསུམ་ཉོན་མོངས་པ་དང་།
འདུ་བྱེད་དང་སྲིད་པའི་རྟེན་འབྲེལ་གཉིས་ལས་དང་། ལྷག་མ་བདུན་གཞིའི་ཡན་ལག་ཏུ་བསྡུས་པ་གང་ཞིག
མ་རིག་པའི་རྟེན་འབྲེལ་སོགས་ཕུང་པོ་ལྔ་པ་ཅན་ཡིན་ན་ཉོན་མོངས་སོགས་སུ་འདུ་མི་ཤེས་པའི་ཕྱིར་རོ། ། དེ་བས་
ན་གནས་སྐབས་པའི་དབང་དུ་བྱས་པའི་མ་རིག་པའི་རྟེན་འབྲེལ་ཡིན་ན། མ་རིག་པའི་རྟེན་འབྲེལ་ཡིན་པས་
མ་ཁྱབ་སྟེ། དེའི་དབང་དུ་བྱས་པའི་མ་རིག་པ་དེ་མ་རིག་པའི་རྟེན་འབྲེལ་ཡིན་ཀྱང་། ཕུང་པོ་གཞན་རྣམས་
མ་རིག་པའི་རྟེན་འབྲེལ་མ་ཡིན་པའི་ཕྱིར། དེས་ལྷག་མ་རྣམས་ལ་ཡང་མཚུངས་སོ། ། གནས་སྐབས་པའི་རྟེན་
འབྲེལ་ཕུང་པོ་ལྔ་པ་ཅན་དུ་འཇུག་པ་དེ་བྱེ་བྲག་སྨྲ་བས་རྣམ་པར་བརྟགས་པ་ཙམ་ཡིན་པ་ལ་དགོངས་ནས་མཁས་
མཆོག་དབྱིག་གཉེན་གྱིས་ཀྱང་། འདི་ནི་གནས་སྐབས་པར་འདོད་ལོ། ། ཞེས་མ་རངས་པའི་ཚིག་གསུངས་པ་
ཡིན་པའི་ཕྱིར། གཞན་ཡང་རྟེན་འབྲེལ་ཡན་ལག་བཅུ་གཉིས་ཞེས་བཤད་པའི་བཤད་བྱའི་གཙོ་བོ་ནི། ཀུན་
འབྱུང་འཁོར་བའི་འཇུག་རིམ་གྱི་དབང་དུ་བྱས་པའི་རྟེན་འབྲེལ་ལ་བྱེད་པ་ཡིན་ན། བློས་བརྟགས་ཏེ་རྟེན་
འབྲེལ་བཅུ་གཉིས་རྩི་ཚུལ་ཚང་བ་ཙམ་ཐམས་ཅད་དེར་མི་འགྱུར་ཏེ། དཔེར་ན། སྐད་ཅིག་མའི་རྟེན་འབྲེལ་
ཞེས་པ་སྲོག་གཅོད་ལྟ་བུའི་ཚེ། ཀུན་སློང་རྨོངས་པ་ནི་མ་རིག་པ་དང་། སེམས་པ་འདུ་བྱེད་དང་། ཡུལ་
རིག་པ་རྣམ་ཤེས་དང་། དེ་དང་ལྷན་ཅིག་འབྱུང་བའི་ཕུང་པོ་བཞི་མིང་གཟུགས་ཀྱི་རྟེན་འབྲེལ་སོགས་ནས།
སྔར་མེད་བྱུང་བ་སྐྱེ་བ་དང་། ། ཡོངས་སུ་སྨིན་པ་རྒ་བ་དང་། ། དེ་ཞིག་པ་ཤི་བ་ཞེས་སྐད་ཅིག་མ་གཅིག་ལ་ཡང་
178



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
བs
རྟེན་འབྲེལ་བཅུ་གཉིས་ཚང་བར་འདོད་མོད་ཀྱང་། དེ་དག་ཀྱང་སྲིད་པའི་འཇུག་རིམ་གྱི་དབང་དུ་བྱས་པའི་
རྟེན་འབྲེལ་མཚན་ཉིད་པ་མ་ཡིན་པའི་ཕྱིར་རོ། ། དེས་ན་ཕུང་པོ་ལྔ་པ་ཅན་གྱི་དབང་དུ་བྱས་པའི་རྟེན་འབྲེལ་ལ།
ལས་གཅིག་གིས་འཕངས་པའི་རྟེན་འབྲེལ་ཚར་གཅིག་ཏུ་གཏོགས་པ་མེད་དེ། དཔེར་ན་གོང་དུ་བཤད་པའི།
མ་རིག་ཉོན་མོངས་སྔོན་གནས་སྐབས། ཞེས་པའི་དངོས་བསྟན་གྱི་མ་རིག་པའི་རྟེན་འབྲེལ་ལ་ཕུང་པོ་ལྔ་བཤད་
པའི་ནང་ནས་རྣམ་སྨིན་གྱི་ངོ་བོར་གྱུར་པའི་ཕུང་པོ་ཐམས་ཅད་ནི་མ་རིག་པ་དེ་དང་ཚར་གཅིག་པ་མ་ཡིན་ཏེ།
དེ་དག་ནི་རང་ཉིད་འཕེན་བྱེད་ཀྱི་ཡན་ལག་ཚེ་རབས་སྔོན་མ་གཞན་དུ་བྱུང་བའི་མ་རིག་པ་དང་། འདུ་བྱེད་ཀྱི་
ལས་སོགས་དང་ཚར་གཅིག་ཏུ་གཏོགས་པ་ཡིན་པའི་ཕྱིར་ཏེ། དེ་དག་གི་རྣམ་སྨིན་གྱི་འབྲས་བུ་ཡིན་པའི་ཕྱིར་
རོ། ། ཡང་དེའི་གནས་སྐབས་ཀྱི་མ་རིག་པ་དང་། དེ་དང་མཚུངས་ལྡན་གྱི་སེམས་སེམས་བྱུང་དང་། དེས་
བསྐྱེད་པའི་འདུ་བྱེད་ཀྱི་ལས་མཚུངས་ལྡན་དང་བཅས་པ་རྣམས་ནི། ཚེ་འདིའི་རྣམ་སྨིན་གྱི་ཕུང་པོ་རྣམས་དང་
ཚར་གཅིག་ཏུ་གཏོགས་པ་ཡིན་ཏེ། དེ་དག་གིས་ཚེ་འདིའི་རྣམ་སྨིན་གྱི་ཕུང་པོ་བསྐྱེད་པར་བྱེད་པའི་ཕྱིར།
དེ་བཞིན་དུ་རྣམ་ཤེས་མཚམས་སྦྱོར་ཕུང་པོ་ཡིན། ། ཞེས་སོགས་ཀྱིས་དངོས་སུ་བསྟན་པའི་རྣམ་ཤེས་ནས་སྲིད་
པའི་རྟེན་འབྲེལ་བར་གྱི་ཕུང་པོ་ལྔ་པོ་རྣམས་ལས་ཀྱང་། རྣམ་སྨིན་གྱི་ངོ་བོར་གྱུར་པ་ཐམས་ཅད་ནི། - ཚེ་
རབས་སྔོན་མའི་མ་རིག་པ་དང་། འདུ་བྱེད་ཀྱི་རྟེན་འབྲེལ་སོགས་དང་ཚར་གཅིག་ཏུ་གཏོགས་ལ། དེ་དག་
གི་གནས་སྐབས་ཀྱི་དགེ་མི་དགེའི་ངོ་བོར་གྱུར་པའི་ཕུང་པོ་གཞན་དང་། སྲེད་ལེན་སྲིད་པ་གསུམ་དང་བཅས་
པ་ནི་ཚེ་རབས་ཕྱི་མ་གཞན་གྱི་རྣམ་སྨིན་གྱི་ཕུང་པོ་དང་ཚར་གཅིག་ཏུ་གཏོགས་པའི་ཕྱིར་རོ། ། དེས་ན་སྐབས་
འདིར་དངོས་སུ་མ་བཤད་ཀྱང་། བྱེ་སྨྲའི་ལུགས་ལ་ཡང་འཁོར་བའི་འཇུག་རིམ་དང་མཐུན་པའི་རྟེན་འབྲེལ་
ཚར་གཅིག་གི་རྫོགས་ཚུལ་ནི་ཚེ་གཉིས་གསུམ་གང་གི་དབང་དུ་བྱས་ཀྱང་འདོད་ཚུལ་གྲུབ་མཐའ་གོང་མ་དང་
མཚུངས་ཏེ། འདིའི་ཐད་ཀྱི་ཆོས་མངོན་རིན་ཆེན་འདྲེན་པའི་ཤིང་རྟ་ལས་ཁ་ཅིག རྟེན་འབྲེལ་ཡན་ལག་
བཅུ་གཉིས་པོ་དེ་ཚེ་གསུམ་ལ་ངེས་པར་རྫོགས་དགོས་ཟེར་ན། ངེས་པར་རྫོགས་མི་དགོས་པར་ཐལ། དེ་ཚེ་
གཉིས་ལ་རྫོགས་པ་ཡོད་པའི་ཕྱིར། དེར་ཐལ། མི་ཞིག་འདོད་ལྷར་སྐྱེ་བའི་འདུ་བྱེད་ཀྱི་ལས་མ་རིག་པའི་
དབང་གིས་རང་གི་རྣམ་ཤེས་ཀྱི་སྟེང་དུ་བསགས། ལས་དེ་ལ་སྲེད་ལེན་གཉིས་ཀྱིས་སོས་(གསོས་)བཏབ་པས།
ལས་དེའི་ནུས་པ་མཐུ་ཅན་དུ་བྱས་པ་ལ་བརྟེན་ནས་སྐྱེ་བ་ཕྱི་མ་འདོད་ལྷར་སྐྱེ་བ་ཡོད་པའི་ཕྱིར། ཞེས་ཚེ་གཉིས་
179



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ལ་རྫོགས་ཚུལ་གྲུབ་མཐའ་གོང་མ་དང་མཚུངས་པར་གསུངས་ཤིང་། དེ་བཞིན་དུ་ཚེ་གསུམ་ལ་རྫོགས་ཚུལ་ཡང་
མཚུངས་པའི་ཕྱིར། བྱས་པ་ལ། ཁོ་ན་རེ། འདིའི་ལུགས་ལ། ཡན་ལག་བཅུ་གཉིས་རྫོགས་ཚུལ་གྲུབ་
མཐའ་གོང་མ་དང་མི་མཚུངས་པར་ཐལ། རྒ་ཤིའི་རྟེན་འབྲེལ་རྫོགས་ཚུལ་མི་མཚུངས་པའི་ཕྱིར་ཏེ། འདིའི་
ལུགས་ལ། ཚོར་བའི་བར་ནི་རྒ་ཤི་ཡིན། ། ཞེས་ཚེ་ཕྱི་མའི་མིང་གཟུགས་ནས། ། ཚོར་བའི་བར་གྱི་རྟེན་འབྲེལ་
བཞི་པོ་རྒ་ཤིའི་རྟེན་འབྲེལ་དུ་འཇོག་པའི་ཕྱིར། ཟེར་ན། དེ་ཡང་གནས་སྐབས་པའི་དབང་དུ་བྱས་ནས་རྒ་
ཤིའི་རྟེན་འབྲེལ་དུ་བཏགས་པ་ཙམ་ལས་རྒ་ཤི་ཅི་རིགས་པའི་རྟེན་འབྲེལ་མཚན་ཉིད་པར་འདོད་པ་ནི་མ་ཡིན་ཏེ།
དེ་དག་ལ་ཕུང་པོ་རྙིང་པའི་ཆ་ཡོད་པས་རྒ་བའི་རྟེན་འབྲེལ་ཚང་དུ་ཆུག་ཀྱང་འཆི་བའི་རྟེན་འབྲེལ་མ་ཚང་བའི་
ཕྱིར་ཏེ། མིང་གཟུགས་ཀྱི་རྟེན་འབྲེལ་སོགས་དང་འཆི་བའི་རྟེན་འབྲེལ་དུས་མཉམ་དུ་གྲུབ་མི་སྲིད་པའི་ཕྱིར་
དང༌། མིང་གཟུགས་སོགས་ཀྱི་རྟེན་འབྲེལ་དེ་དག་འཆི་བའི་རྟེན་འབྲེལ་མཚན་ཉིད་པར་གྲུབ་མཐའ་སྨྲ་བ་སུས་
ཀྱང་མི་འདོད་པའི་ཕྱིར། འོན་ཀྱང་དེ་དག་ལ་རྒ་ཤིའི་རྟེན་འབྲེལ་དུ་བཏགས་པའི་བསམ་དོན་ནམ་དགོས་པ་
ནི་འོག་ཏུ་འཆད་དོ། །
ཡང་ཁོ་ན་རེ། གོང་དུ་དངོས་སུ་བཤད་པའི་ཡན་ལག་བཅུ་གཉིས་ཀྱི་གོ་རིམ་དེ་རྟེན་འབྲེལ་ལམ་རྒྱུ་
འབྲས་ཚར་གཉིས་ཀྱི་དབང་དུ་བྱས་པ་ཡིན་ན་ཚར་སྔ་ཕྱི་གཉིས་ཆར་ལ་ཡན་ལག་བཅུ་གཉིས་མ་ཚང་བར་འགྱུར་
ཏེ། ཚར་སྔོན་མ་ལ་སྐྱེ་བའི་རྟེན་འབྲེལ་དང་། རྒ་ཤིའི་རྟེན་འབྲེལ་དངོས་སུ་མ་ཚང་བའི་ཕྱིར་དང་།
ལོངས་སྤྱོད་འཁྲིག་པ་ཆགས་ཅན་གྱི། ། ཞེས་སོགས་ཀྱིས་དངོས་སུ་བསྟན་པའི་སྲེད་ལེན་སྲིད་པ་གསུམ་པོ་དེ་ཚར་
སྔོན་མར་གཏོགས་པ་ཡིན་ན་ནི་རྒྱུ་འབྲས་སྔ་ཕྱིའི་གོ་རིམ་འཆོལ་བར་འགྱུར་བའི་ཕྱིར་དང་། ཚར་ཕྱི་མར་
གཏོགས་པ་ཡིན་ན་ནི། སྔོན་མ་ལ་སྲེད་ལེན་སྲིད་པ་གསུམ་ཡང་མ་ཚང་བའི་སྐྱོན་དུ་འགྱུར་པ་དང་། དེ་
བཞིན་དུ་ཚར་ཕྱི་མ་ལ་ཡང་མ་རིག་པ་དང་། འདུ་བྱེད་ཀྱི་ལས་དངོས་སུ་མ་ཚང་བའི་ཕྱིར་དང་། ཕྱི་མའི་
མིང་གཟུགས་ཀྱི་རྟེན་འབྲེལ་སོགས་ལ་རྒ་ཤིའི་རྟེན་འབྲེལ་དུ་བཏགས་པ་དོན་ལ་མི་གནས་ན། ཚར་ཕྱི་མ་ལ་རྒ་
ཤིའི་རྟེན་འབྲེལ་མཚན་ཉིད་པ་ཡང་མ་ཚང་བའི་སྐྱོན་ཡོད་དོ་ཞེ་ན། དེ་ལ་འགྲེལ་པ་མངོན་པའི་རྒྱན་དུ། ཁ་
ཅིག་འདིར་རྟེན་ཅིང་འབྲེལ་པར་འབྱུང་བའི་ས་མཚུངས་དཔྱད་མོད་ཀྱི། འདིའི་ལུགས་ནི་ཚེ་གསུམ་དང་ཆ་
གསུམ་དུ་བསྟན་པ་ཉིད་ཀྱིས་ཤུགས་ལ་ཤེས་པའི་ཕྱིར། ཞེས་གསུངས་པ་ལྟར་ཏེ། སྐབས་འདིར་རྨོངས་པ་
180



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
གསུམ་རྣམ་པར་བཟློག་པའི་སླད་དུ་ཡན་ལག་བཅུ་གཉིས་པོ་ཚེ་གསུམ་ལ་ཆ་གསུམ་དུ་ཕྱེ་ནས་འཇོག་ཚུལ་གཙོ་
བོར་བསྟན་པ་ལས། རྟེན་འབྲེལ་ཚར་སྔ་ཕྱི་གཉིས་ཀྱི་དབང་དུ་བྱས་ཚུལ་དང་། དེ་རེ་རེ་ལ་ཡན་ལག་བཅུ་
གཉིས་ཚང་ཚུལ་སོགས་དངོས་སུ་མ་བསྟན་ཀྱང་ཤུགས་ལ་བསྟན་པ་མ་ཟད་དོན་ལ་དེ་ལྟར་ཚང་བ་ཡང་ཡིན་ཏེ།
ཇི་ལྟར་ཞེ་ན། ཚར་སྔོན་མའི་དབང་དུ་བྱས་ན། སྐྱེ་བ་སྔོན་མ་ནས་ཚེ་འདིར་མངལ་དུ་ཉིང་མཚམས་སྦྱོར་
ཚུལ་དངོས་སུ་བསྟན་པ་ཉིད་ཀྱིས་ཚེ་འདིའི་སྐྱེ་བའི་རྟེན་འབྲེལ་ཚང་བར་བསྟན་པ་ཡིན་ཏེ། ཚེ་འདིར་ཉིང་
མཚམས་སྦྱོར་བ་དང་ཚེ་འདིའི་སྐྱེ་བའི་རྟེན་འབྲེལ་གྲུབ་པ་དུས་མཉམ་པའི་ཕྱིར་དང་། སྐྱེ་བའི་རྟེན་འབྲེལ་མ་
གྲུབ་པར་མངལ་ནས་འབྱུང་བ་སོགས་སུ་སུས་ཀྱང་མི་འདོད་པའི་ཕྱིར། དེ་བཞིན་དུ་དེ་ལ་རྒ་ཤིའི་རྟེན་འབྲེལ་
ཡང་ཚང་སྟེ། འདི་ནས་ཕྱི་མར་ཉིང་མཚམས་སྦྱོར་ཚུལ་དངོས་སུ་བསྟན་པ་གང་ཞིག ཕྱི་མར་ཉིང་མཚམས་
སྦྱོར་བ་ལ་ཚེ་འདིའི་རྒ་ཤིའི་རྟེན་འབྲེལ་གྲུབ་པ་སྔོན་དུ་འགྲོ་དགོས་པ་ཤུགས་ལ་རྟོགས་པའི་ཕྱིར་ཏེ། ཚེ་འདིའི་
འཆི་བའི་རྟེན་འབྲེལ་མ་གྲུབ་པར་ཕྱི་མར་ཉིང་མཚམས་སྦྱོར་བ་སུས་ཀྱང་མི་འདོད་པའི་ཕྱིར། ཚེ་འདིའི་ཕུང་
པོ་རྙིང་པའི་ཆ་རྣམས་ཚེ་འདིའི་རྒ་བའི་རྟེན་འབྲེལ་ཀྱང་ཡིན་པའི་ཕྱིར། ཡང་གོང་དུ་དངོས་བསྟན་གྱི་སྲིད་
ལེན་སྲིད་པ་གསུམ་པོ་ཕྱི་མའི་རྣམ་སྨིན་གྱི་ཕུང་པོ་དང་ཚར་གཅིག་ཏུ་གཏོགས་པ་གོང་དུ་བཤད་པ་ལྟར་ཡིན་ཀྱང་།
ཚར་སྔོན་མ་ལ་སྲེད་ལེན་སྲིད་པ་གསུམ་མ་ཚང་བའི་སྐྱོན་མེད་དེ། ཚེ་འདིའི་སྲེད་ལེན་སྲིད་པ་གསུམ་པོ་དེ།
ཕྱི་མའི་རྣམ་སྨིན་གྱི་ཕུང་པོ་འགྲུབ་བྱེད་ཀྱི་རྒྱུའམ་ཡན་ལག་ཏུ་བསྟན་པ་ཉིད་ཀྱིས། ཚེ་འདིའི་རྣམ་སྨིན་གྱི་ཕུང་
པོ་འགྲུབ་པ་ལ་ཡང་ཚེ་སྔོན་མར་འདུ་བྱེད་ཀྱི་ལས་ལ་སྲེད་ལེན་གཉིས་ཀྱིས་བསོས་(གསོས་)བཏབ་སྲིད་ལས་ནུས་
པ་མཐུ་ཅན་དུ་བྱས་པ་ཞིག་དགོས་པ་ཤུགས་ལ་རྟོགས་པའི་ཕྱིར་དང་། ཚེ་འདིར་ཉིང་མཚམས་སྦྱོར་བ་ལ་དེ་
གསུམ་ངེས་པར་སྔོན་དུ་འགྲོ་དགོས་པ་ཡང་བྱེ་བྲག་སྨྲ་བས་འདོད་པའི་ཕྱིར། དེ་བཞིན་དུ་ཚར་ཕྱི་མ་ལ་མ་རིག་
པ་དང་། འདུ་བྱེད་ཀྱི་ལས་སོགས་མ་ཚང་བའི་སྐྱོན་མེད་དེ། ཚར་སྔ་མ་ལ་བསྟན་པ་ཉིད་ཀྱིས་ཤུགས་ལ་
རྟོགས་པའི་ཕྱིར། ཡང་ཕྱི་མའི་མིང་གཟུགས་ཀྱི་རྟེན་འབྲེལ་སོགས་རྒ་ཤིའི་རྟེན་འབྲེལ་མཚན་ཉིད་པ་མ་ཡིན་
ཀྱང་། མ་ཚང་བའི་སྐྱོན་མེད་དེ། ཚེ་འདིར་བསྟན་པ་ཉིད་ཀྱིས་ཕྱི་མ་ལ་ཡང་ཚང་བར་ཤུགས་ལ་རྟོགས་པའི་
ཕྱིར་རོ། ། དེས་ན་ཚུལ་འདི་དག་ནི། ལམ་རིམ་ཆེན་མོ་ལས། འོ་ན། འཕེན་པ་དང་འགྲུབ་པའི་རྒྱུ་འབྲས་
ཚན་པ་གཉིས་ཀྱིས་སེམས་ཅན་གཅིག་གིས་སྐྱེ་བ་ལེན་པའི་རྒྱུ་འབྲས་ཚར་གཅིག་སྟོན་ནམ། ཚར་གཉིས་སྟོན།
sm
181



ཕངས་
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དང་པོ་ལྟར་ན་འབྲས་དུས་ཀྱི་རྣམ་ཤེས་ནས་ཚོར་བའི་བར་གྲུབ་པའི་རྗེས་སུ་སྲེད་པ་སོགས་སྐྱེ་བར་བཤད་པ་མི་
རིགས་ལ། གཉིས་པ་ལྟར་ན། རྒྱུ་འབྲས་སྐོར་ཕྱི་མ་ལ་མ་རིག་པ་དང་། འདུ་བྱེད་དང་། རྒྱུ་དུས་ཀྱི་རྣམ་
ཤེས་མེད་པར་འགྱུར་ལ། རྒྱུ་འབྲས་སྐོར་སྔ་མ་ལ་སྲེད་ལེན་དང་སྲིད་པ་མེད་པར་འགྱུར་རོ། ། ཞེ་ན། སྐྱོན་
མེད་དེ། འཕེན་བྱེད་ཀྱི་རྒྱུས་གང་འཕངས་པ་དེ་ཉིད་འགྲུབ་བྱེད་ཀྱི་རྒྱུས་འགྲུབ་ཅིང་། འཕངས་པ་དེ་གྲུབ་
པ་ན་དེ་ཉིད་ལ་སྐྱེ་བ་དང་རྒ་ཤི་འཇོག་པའི་ཕྱིར་རོ། །
འོ་ན། རྒྱུ་འབྲས་སྐོར་གཉིས་སུ་བཤད་པས་ཅི་བྱ་ཞེ་ན། འཕེན་བྱེད་ཀྱི་འབྲས་བུའི་སྡུག་བདེན་དང་།
འགྲུབ་བྱེད་ཀྱི་འབྲས་བུའི་སྡུག་བདེན་མཚན་ཉིད་ཐ་དད་པར་བསྟན་པའི་ཕྱིར་ཏེ། ཞེས་དང་། གཞན་ཡང་
འབྲས་བུ་སྐྱེ་བ་ལེན་པ་ལ་འཕེན་པའི་རྒྱུ་དང༌། དེས་འཕངས་པ་འགྲུབ་པའི་རྒྱུ་གཉིས་ཡོད་པ་ངོས་བཟུང་བའི་
ཕྱིར་དུ་རྒྱུ་འབྲས་སྐོར་གཉིས་སུ་བཤད་པ་ཡིན་ཏེ། ཞེས་གསུངས་པ་རྣམས་དང་དོན་མཚུངས་སོ། ། རྩ་བ་ཉིད་
ལས་ཀྱང་། གཉིས་ཀྱི་རྒྱུ་འབྲས་མདོར་བསྡུས་པ། ། བར་མའི་རྗེས་སུ་དཔགས་པ་སྟེ། ། ཞེས་སོགས་གསུངས་
པའི་དོན་ཡང་གོང་དུ་སྐྱོན་སྤོང་བཤད་པ་ལྟར་ཏེ་ཞིབ་པ་འགྲེལ་པ་རྣམས་སུ་བལྟའོ། ། འོ་ན་དེ་ལྟར་ཡིན་ན། སྐྱེ་
བ་གཅིག་གམ་རྟེན་འབྲེལ་ཚར་གཅིག་གི་དབང་དུ་བྱས་པའི་ཡན་ལག་བཅུ་གཉིས་རྒྱུ་འབྲས་སྔ་ཕྱིའི་གོ་རིམ་བཞིན་
དུ་མཐར་ཆགས་སུ་བཤད་པས་ཆོག་མོད། ངེས་པར་ཚར་གཉིས་ཀྱི་དབང་དུ་བྱས་ཤིང་། དེ་ཡང་ཚེ་གསུམ་
ལ་ཆ་གསུམ་དུ་ཕྱེ་ནས་བཤད་པ་ལ་དགོས་པ་ཅི་ཡོད་ཅེ་ན། སྔོན་དང་ཕྱི་མཐའ་བར་དག་ལ། ། རྨོངས་པ་རྣམ་
པར་བཟློག་ཕྱིར་རོ། ། ཞེས་གསུངས་ཏེ་སྐྱེ་བ་སྔ་ཕྱི་བར་གསུམ་ལ་རྨོངས་པ་བཟློག་པའི་ཕྱིར་དུ་ཡིན་ཏེ། ཅི་
བདག་གི་སྐྱེ་བ་སྔོན་མ་ཡོད་དམ་མེད་བྱུང་ངམ་མ་བྱུང་སྙམ་པའི་རྨོངས་པ་བཟློག་ཕྱིར། ཚེ་སྔོན་མ་ལ་མ་རིག་པ་
དང་། དེས་བསྐྱེད་པའི་འདུ་བྱེད་ཀྱི་ལས་བསགས་པར་བསྟན་པས་སྐྱེ་བ་སྔོན་མ་ཡོད་པར་རྟོགས་ལ། ཕྱི་མ་
ཡོད་དམ་མེད། འབྱུང་ངམ་མི་འབྱུང་སྙམ་པ་བཟློག་པའི་ཕྱིར་དུ། ཕྱི་མ་ལ་སྐྱེ་བ་དང་། རྒ་ཤི་གྲུབ་པར་
བསྟན་པས་སྐྱེ་བ་ཕྱི་མ་ཡོད་པར་ཡང་ཁོང་དུ་ཆུད་ཅིང་། འོ་ན་ད་ལྟ་ཇི་ལྟ་བུ་ཞིག་སྙམ་པ་ལ། སྔོན་མའི་ལས་
ཀྱི་འབྲས་བུ་ལྔ་དང་། ཕྱི་མ་འགྲུབ་བྱེད་རྒྱུ་གསུམ་ཚེ་འདིར་ཚང་བར་བསྟན་པ་ལས། བདག་ནི་སྔོན་གྱི་ལས་
ཀྱི་འབྲས་བུ་བདེ་སྡུག་ལ་སྤྱོད་བཞིན་པར། ད་དུང་ཕྱི་མ་འགྲུབ་བྱེད་ཀྱི་ལས་གསོགས་པ་ལ་བརྩོན་པ་ཞིག་གོ་
སྙམ་པ་དང་། ཚུལ་འདི་ལྟ་བུའི་སྒོ་ནས་འཁོར་བ་ཐོག་མ་མེད་པ་ནས་འདིར་འཁྱམས་ཤིང་། འདི་ནས་ཀྱང་
182



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
ད་དུང་དེ་བཞིན་དུ་འཁོར་བར་འགྱུར་བ་ཞིག་གོ་སྙམ་ནས་འཁོར་བ་ལ་སྐྱོ་བར་བྱ་བའི་ཕྱིར་དུ་ཡིན་ལ། རྟེན་
འབྲེལ་ཚར་གཅིག་ཁོ་ན་བསྟན་ན་སྔོན་དང་ཕྱི་མཐའ་ལ་རྨོངས་པ་གཉིས་ཆར་བཟློག་མི་ནུས་ཏེ། ཚར་སྔོན་མ་
ཁོ་ན་བསྟན་པས་སྐྱེ་བ་སྔོན་མ་ཡོད་པར་ཤེས་ཀྱང་། འདི་ནས་ཕྱི་མར་ཉིང་མཚམས་སྦྱོར་ཚུལ་མ་བསྟན་པས་ཕྱི་
མ་ཡོད་དམ་མེད་སྙམ་པའི་ཐེ་ཚོམ་བཟློག་པར་མི་ནུས་ལ། ཚར་ཕྱི་མ་འབའ་ཞིག་བཤད་པས་ནི་སྐྱེ་བ་ཕྱི་མ་ཡོད་
པར་ཤེས་ཀྱང་། སྔོན་མ་ཡོད་དམ་མེད་སྙམ་པ་སེལ་མི་ནུས་པས་ན། ངེས་པར་རྟེན་འབྲེལ་ཚར་གཉིས་དང་།
དེ་ཡང་ཚེ་གསུམ་དུ་བགོས་ནས་བཤད་པའི་རྒྱུ་མཚན་ནམ་དགོས་པ་ནི་དེ་ཡིན་ནོ། ། འོ་ན། དེ་ལྟར་ཆ་གསུམ་དུ་
ཕྱེ་བའི་ཚེ། སྐྱེ་བ་ཕྱི་མའི་མིང་གཟུགས་ནས་ཚོར་བའི་བར་བཞི་ལ་རྒ་ཤིའི་རྟེན་འབྲེལ་དུ་བཏགས་པའི་རྒྱུ་
མཚན་གང་ཞེ་ན། འདི་ལ་འགྲེལ་པ་མངོན་པའི་རྒྱན་དུ། ཕྱི་མའི་གནས་སྐབས་ཀྱི་མིང་གཟུགས་ནས་ཚོར་
བའི་བར་བཞི་ནི་ཚེ་འདི་གཞལ་བའི་རྒ་ཤི་ཡིན་ནོ། ། ཞེས་གསུངས་པ་ལྟར་ན། ཕྱི་མའི་རྟེན་འབྲེལ་བཞི་པོ་དེ་ཚེ་
འདིའི་རྒ་ཤིའི་རྟེན་འབྲེལ་རྫོགས་རྗེས་སུ་འབྱུང་བ་ལ་བསམས་ནས་དེ་ལྟར་བཏགས་པའམ། ཡང་ན། ཕྱི་
མའི་མིང་གཟུགས་ཀྱི་རྟེན་འབྲེལ་སོགས་དང་ཚར་གཅིག་པའི་ཡན་ལག་བཅུ་གཉིས་ཡོད་པ་ལས། ཚོར་བའི་
བར་གྲུབ་པའི་རྗེས་སུ་རྒ་ཤིའི་རྟེན་འབྲེལ་ལས་གཞན་རྫོགས་ཟིན་པས་ན་ཤུགས་ལ་འབྱུང་བར་འགྱུར་བ་ཤེས་པ་
ལ་བསམ་ནས་རྟེན་འབྲེལ་དུ་བཏགས་པ་སྟེ། གང་ལྟར་ཡང་གནས་སྐབས་གྲུབ་མཐའི་འདོད་དབང་གིས་
བཏགས་པ་ཙམ་ལས། བཏགས་པའི་རྒྱུ་མཚན་ནམ་དགོས་པ་ཁྱད་པར་ཅན་ཞིག་རང་ནི་ཡོད་པར་མི་སེམས་ལ།
བསམ་དོན་གྱི་གཙོ་བོ་ནི་ཕྱི་མའི་རྒ་ཤིའི་རྟེན་འབྲེལ་དངོས་ཉིད་ལ་བསམ་པར་སྣང་ངོ༌། ། དེ་ལྟར་སྐབས་འདིར་
དངོས་སུ་བསྟན་པའི་ཡན་ལག་བཅུ་གཉིས་ཀྱི་འབྱུང་ཚུལ་དེ་ནི་གོང་དུ་བཤད་པ་ལྟར། འདོད་པའི་སྐྱེ་གནས་
དང་པོ་གསུམ་དང་། དེའི་ནང་ནས་ཀྱང་གཙོ་ཆེ་བ་མངལ་སྐྱེས་ཀྱི་དབང་དུ་བྱས་ནས་གསུངས་པ་ལས།
སྤྱིར་རྫུས་སྐྱེས་ཀྱི་འདོད་པའི་འགྲོ་བ་གཞན་དང་། ཁམས་གོང་མ་བ་གཉིས་སུ་སྐྱེ་བ་ལེན་པ་ཐམས་ཅད་ལ་ཡང་
ཡན་ལག་བཅུ་གཉིས་ནི་ཚང་བར་འདོད་དེ། གཟུགས་མེད་དུ་ཡང་གཟུགས་ཀྱི་རྟེན་འབྲེལ་མེད་ཀྱང་མིང་
གཞིའི་རྟེན་འབྲེལ་ཡོད་པའི་ཕྱིར་དང་། གཞན་རྣམས་ཀྱང་ཚང་བར་ཡོད་ཀྱང་རེ་རེ་ནས་མ་སྨོས་ལ། དེ་
དག་གི་ཚེ་ས་མཚུངས་མི་མཚུངས་སོགས་ཀྱང་གྲུབ་མཐའ་གོང་མ་དང་འདོད་ཚུལ་མཚུངས་པ་འདྲའོ། །
183



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཡན་ལག་བཅུ་གཉིས་སོ་སོའི་ངོ་བོ་སོགས་བཤད་པ།
རིག་པའི་མི་མཐུན་ཕྱོགས་ཆོས་གཞན། ཞེས་སོགས་ཀྱི་སྐབས་སུ། མ་རིག་པའི་ངོ་བོ་ནི། རིག་པ་
ཡང་དག་གི་དངོས་ཀྱི་མི་མཐུན་ཕྱོགས་སུ་གྱུར་པ་ལས་འབྲས་དང་བདེན་པ་སོགས་ལ་རྨོངས་པའི་སེམས་བྱུང་ཞིག་
ལ་བྱེད་པ་ལས། རིག་པ་མེད་ཙམ་ལ་བྱེད་པ་མ་ཡིན་ཏེ། དེ་ལྟ་ན་དངོས་མེད་དང་བེམས་(བེམ་)པོ་ཡང་
དེར་འགྱུར་བའི་ཕྱིར། ཡང་ཤེས་རབ་ངན་པ་འཇིག་ཚོགས་ལ་ལྟ་བ་ཡང་ལུགས་འདིར་མ་རིག་པ་མ་ཡིན་ཏེ།
ཤེས་རབ་ངན་པ་དེ་ནི་ལྟ་བ་ཡིན་ལ། ལྟ་བ་དང་མ་རིག་པ་རྩ་ཉོན་ཐ་དད་དུ་གསུངས་པའི་ཕྱིར་དང་། ལྟ་བ་
དེ་ནི་རང་གི་གྲོགས་སུ་གྱུར་པའི་མ་རིག་པ་དང་མཚུངས་ལྡན་ཀྱང་ཡིན་པའི་ཕྱིར་དེ་ལས་གཞན་པ་ཁོ་ན་ཡིན་ནོ། །
མིང་ནི་གཟུགས་ཅན་མིན་ཕུང་པོ། ། ཞེས་པའི་དོན་ནི་ཤེས་པར་སླ་ལ། རེག་དྲུག་འདུས་ཏེ་བྱུང་བ་
ཡིན། ། ཞེས་སོགས་ཀྱི་སྐབས་སུ། རེག་པ་ལ་མིག་གི་འདུས་ཏེ་རེག་པ་ནས། ཡིད་ཀྱི་འདུས་ཏེ་རེག་པའི་བར་
དྲུག་ཡོད་པ་ལས། དང་པོ་ལྔ་ནི་ཐོགས་པའི་རེག་པ་སྟེ། ཐོགས་བཅས་ཀྱི་དབང་པོ་ལ་བརྟེན་པའི་ཕྱིར་དང་།
དྲུག་པ་ནི། ཚིག་བླ་དྭགས་ཀྱི་རེག་པ་སྟེ། ཚིག་བླ་དྭགས་ནི་མིང་ཡིན་ལ། ཡིད་ནི་གཙོ་བོར་མིང་ལ་
དམིགས་པས་ན་ཡུལ་གྱི་མིང་ཡུལ་ཅན་ལ་བཏགས་པའོ། ། དེས་ན་དང་པོ་ལྔ་ནི་རྟེན་གྱིས་རབ་ཏུ་ཕྱེ་བ་ཡིན་ལ།
དྲུག་པ་ནི་དམིགས་པས་རབ་ཏུ་ཕྱེ་བའོ། ། ཡང་རེག་པ་ལ་གསུམ་དུ་ཡང་ཕྱེ་སྟེ། རིག་པའི་རེག་པ་དང་། མ་
རིག་པའི་རེག་པ་དང་། དེ་གཉིས་གང་རུང་མ་ཡིན་པ་གསུམ་ལས། དང་པོ་ནི། ཟག་མེད་ཀྱི་རེག་པ་དང་།
གཉིས་པ་ནི། ཉོན་མོངས་ཅན་གྱི་རེག་པ་དང་། གསུམ་པ་ནི། དགེ་བ་ཟག་བཅས་དང་། མ་བསྒྲིབས་
ལུང་མ་བསྟན་གྱི་ངོ་བོར་གྱུར་བའི་རེག་པའོ། ། ཡང་རེག་པ་རྣམས་བསྡུ་ན་གསུམ་སྟེ། བདེ་བ་མྱོང་འགྱུར་དང་།
སྡུག་བསྔལ་མྱོང་འགྱུར་དང་། བཏང་སྙོམས་མྱོང་འགྱུར་གསུམ་དུ་འདུ་བའི་ཕྱིར། །
དེ་ལས་བྱུང་བའི་ཚོར་བ་དྲུག ཞེས་སོགས་ཀྱི་སྐབས་སུ། རེག་པ་དེ་ལས་བྱུང་བའི་ཚོར་བ་ལ་ཡང་།
མིག་གི་འདུས་ཏེ་རེག་པ་ལས་བྱུང་བའི་ཚོར་བ་སོགས་དྲུག་ཡོད་པ་ལས། དང་པོ་ལྔ་ནི་ལུས་ཚོར་ཏེ། བདག་
རྐྱེན་དབང་པོ་གཟུགས་ཅན་པ་ལ་བརྟེན་པའི་ཕྱིར་དང་། དྲུག་པ་ནི་སེམས་ཀྱི་ཚོར་བ་སྟེ། བདག་རྐྱེན་ཡིད་
དབང་ཙམ་ལ་བརྟེན་པའི་ཕྱིར། ཡང་རེག་པ་དང་ཚོར་བ་གཉིས་རིམ་ཅན་དུ་འབྱུང་ངམ། དུས་མཉམ་དུ་
འབྱུང་ཞེ་ན། ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་རེག་ཚོར་གཉིས་ནི་རིམ་ཅན་དུ་འབྱུང་ལ།
184



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
སྤྱིར་ནི་ལུགས་འདིར་དུས་མཉམ་དུ་འབྱུང་སྟེ། དེ་གཉིས་ཆར་སེམས་ཐམས་ཅད་ཀྱི་འཁོར་དུ་འགྲོ་བའི་ཕྱིར་ཏེ།
སེམས་ཀྱི་ས་མང་པོ་པ་ཡིན་པའི་ཕྱིར། །
དེ་ཡིད་ཉེ་བར་རྒྱུ་བ་ལས། ཞེས་སོགས་ཀྱི་སྐབས་སུ། ཚོར་བ་དྲུག་གི་ནང་ནས་ཡིད་ཀྱི་ཚོར་བ་དེ་
མཚུངས་ལྡན་གྱི་སྒོ་ནས་ནི་ཡིད་དབང་ཁོ་ན་དང་མཚུངས་པར་ལྡན་ལ། ངོ་བོའི་སྒོ་ནས་དབྱེ་ན། ཡིད་བདེ།
ཡིད་མི་བདེ། བཏང་སྙོམས་གསུམ། དམིགས་པའི་སྒོ་ནས་ཕྱེ་ན། གསུམ་པོ་རེ་རེས་ཀྱང་གཟུགས་སོགས་
ཡུལ་དྲུག་ལ་དམིགས་པས་ཡིད་ཉེ་བར་རྒྱུ་བའི་ཚོར་བ་བཅོ་བརྒྱད་དུ་འགྱུར་རོ། ། དེ་དག་ལས་གཟུགས་སོགས་
ཡུལ་དང་པོ་ལྔ་ལ་དམིགས་པ་བཅོ་ལྔ་ནི་ཡུལ་སོ་སོར་མ་འདྲེས་པ་ལ་དམིགས་པ་ཡིན་ལ། ཆོས་ལ་དམིགས་པ་
གསུམ་ལ་ནི་འདྲེས་པ་དང་མ་འདྲེས་པ་གཉིས་ཀ་ལ་དམིགས་པ་ཡོད་དེ། ། ལུས་ཚོར་ལྔ་པོ་ནི་ཡིད་ཉེར་རྒྱུ་མ་ཡིན་
ཏེ། ཡིད་ཉེར་རྒྱུ་ནི་ངེས་པར་རྟོག་པ་དང་རྗེས་དྲན་གྱི་རྟོག་པ་དང་བཅས་པའི་ཡིད་ལ་བརྟེན་པ་ཡིན་ལ།
ལུས་ཚོར་རྣམས་ནི་དབང་པོ་གཟུགས་ཅན་ཁོ་ན་ལ་བརྟེན་པའི་ངེས་རྟོག་དང་རྗེས་དྲན་གྱི་རྟོག་མེད་ཡིན་པའི་
ཕྱིར། བསམ་གཏན་གསུམ་པའི་བདེ་བའང་ཡིད་ཉེར་རྒྱུ་མ་ཡིན་ཏེ་བརྟན་པར་གནས་པའི་ཕྱིར། ཡིད་ཉེར་
རྒྱུ་ཞེས་པའི་དོན་ནི། ཡིད་ལ་བརྟེན་ནས་ཚོར་བ་ཡུལ་ལ་རྒྱུ་བའམ། ཚོར་བ་ལ་བརྟེན་ནས་ཡིད་ཡུལ་ལ་རྒྱུ་
བའི་ཕྱིར་ཏེ། སྔ་མ་བྱེ་སྨྲ་དང་། ཕྱི་མ་མདོ་སྡེ་པའི་ལུགས་སོ། ། བཅོ་བརྒྱད་པོ་དེ་འདོད་པ་ན་ནི་ཐམས་ཅད་
ཡོད་དེ། འདོད་པའི་རང་སའི་ཡུལ་དྲུག་ལ་དམིགས་པ་བཅོ་བརྒྱད་ཡོད་པའི་ཕྱིར། འདོད་པའི་ཡིད་ཉེར་
རྒྱུའི་ཚོར་བས་གོང་མ་གཟུགས་ཁམས་ལ་དམིགས་ན་ནི། དྲི་རོ་ལས་གཞན་པའི་ཡུལ་བཞི་ལ་དམིགས་པ་བཅུ་
གཉིས་ཡོད་པའི་ཕྱིར། ཡང་དེས་གཟུགས་མེད་ལ་དམིགས་ན་ནི། གཟུགས་མེད་ན་ཆོས་ཁམས་གཅིག་པུ་
ལས་མེད་པས། དེ་ལ་དམིགས་པའི་འདོད་པའི་ཡིད་བདེ། ཡིད་མི་བདེ། བཏང་སྙོམས་གསུམ་ལས་མེད་
དོ། ། གཟུགས་ཁམས་ཀྱི་དང་པོ་བསམ་གཏན་དང་པོ་དང་གཉིས་པ་གཉིས་ན་བཅུ་གཉིས་རེ་ཡོད་ལ། དེ་ཡང་
འདོད་པ་ལ་དམིགས་པའི་དབང་དུ་བྱས་པ་སྟེ། དེ་གཉིས་ན་ཡིད་མི་བདེ་ནི་མེད་ལ། ཡིད་བདེ་སྐལ་བཏང་
སྙོམས་གཉིས་ཀྱིས་འདོད་པའི་ཡུལ་དྲུག་ལ་དམིགས་པ་བཅུ་གཉིས་ཡོད་པའི་ཕྱིར། དེ་གཉིས་ཀྱིས་རང་སའི་
ཡུལ་བཞི་ལ་དམིགས་ན་བརྒྱད་དང་། གཟུགས་མེད་ཀྱི་ཆོས་ལ་དམིགས་ན་གཉིས་ཏེ་ཤེས་སླའོ། ། བསམ་
གཏན་གསུམ་པ་དང་བཞི་པ་གཉིས་ན་བཏང་སྙོམས་ཁོ་ནའི་ཡིད་ཉེར་རྒྱུ་དྲུག་ཡོད་དེ། དེའི་བཏང་སྙོམས་ཀྱིས་
185



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འདོད་པའི་ཡུལ་དྲུག་ལ་དམིགས་པ་ཁོ་ནའོ། ། དེ་གཉིས་ན་ཡིད་བདེ་མེད་ལ། གསུམ་པའི་སེམས་བདེ་ལ་ཡང་
ཉེར་རྒྱུ་མེད་པ་བཤད་ཟིན་པ་ལྟར་རོ། ། དེ་གཉིས་ཀྱིས་རང་སའི་ཡུལ་ལ་དམིགས་ན་བཞི་དང་། གཟུགས་མེད་
ཀྱི་ཆོས་ལ་དམིགས་ན་གཅིག་གོ། གཟུགས་མེད་ནམ་མཁའི་ཉེར་བསྡོགས་ན་བཏང་སྙོམས་ཁོ་ནའི་ཉེར་རྒྱུ་བཞི་
ཡོད་དེ། དེས་བསམ་གཏན་བཞི་པ་ལ་རགས་པར་བལྟ་བའི་ཚེ་བཞི་པའི་ཡུལ་བཞི་ལ་དམིགས་པའི་ཕྱིར་རོ། །
དེས་རང་ས་དང་གོང་མ་ལ་དམིགས་ན་ནི་ཆོས་ལ་དམིགས་པའི་བཏང་སྙོམས་གཅིག་པུའོ། ། གཟུགས་མེད་ཀྱི་
དངོས་གཞི་བཞི་ན་ནི་རང་ས་དང་གོང་ས་གང་ལ་དམིགས་ཀྱང་ཆོས་ལ་དམིགས་པའི་བཏང་སྙོམས་གཅིག་པུ་ལས་
མེད་ལ། དེ་དག་གིས་འདོད་པ་དང་གཟུགས་ལ་ནི་མི་དམིགས་པའི་ཕྱིར་ཏེ། གཟུགས་མེད་དངོས་གཞི་དགེ་
རྣམས་ཀྱི། ། སྤྱོད་ཡུལ་ཟག་བཅས་འོག་མ་མིན། ། ཞེས་གསུངས་པས་སོ། ཡིད་ཉེར་རྒྱུ་བཅོ་བརྒྱད་པོ་ཐམས་
ཅད་ཀྱང་ཟག་བཅས་ཁོ་ན་ཡིན་གྱི། ཟག་མེད་ནི་མེད་དོ། །
འདིར་ནི་ཉོན་མོངས་ས་བོན་བཞིན། ། ཞེས་སོགས་ཀྱིས་རྟེན་འབྲེལ་མཚོན་པའི་དཔེ་བཤད་པ་སྟེ་རྩ་བ་
ཉིད་ལ་དཔྱད་ན་ཤེས་སོ། །
སྲིད་པ་བཞི་པོ་དེ་དག་ལས། ། ཞེས་སོགས་ཀྱི་སྐབས་སུ་སྲིད་པ་བཞི་ལས། བར་སྲིད་དང་སྐྱེ་སྲིད་དུ་ཉིང་
མཚམས་སྦྱོར་བའི་སྐད་ཅིག་མའི་སྲིད་པ་ནི་གང་དུ་སྐྱེ་བའི་རང་སའི་ཉོན་མོངས་ཅན་ཁོ་ན་ཡིན་ལ། དེ་ལས་
གཞན་བར་སྲིད་དང་། སྔོན་དུས་ཀྱི་སྲིད་པ་དང་། འཆི་སྲིད་གསུམ་ལ་ནི་ཉོན་མོངས་ཅན་དང་། དགེ་བ་
དང༌། མ་བསྒྲིབས་ལུང་མ་བསྟན་གསུམ་ཀ་ཅི་རིགས་སུ་ཡོད་དོ། ། ཡང་འདོད་གཟུགས་གཉིས་ན་སྲིད་པ་བཞི་
ཀ་ཡོད་ལ། གཟུགས་མེད་ན་ནི་གསུམ་སྟེ། དེ་ན་བར་སྲིད་མེད་པའི་ཕྱིར་རོ། །
གནས་པར་བྱེད་པའི་ཟས་ཀྱི་རྟེན་འབྲེལ་སོགས་བཤད་པ།
འགྲོ་བ་ཟས་ཀྱིས་གནས་པ་ཡིན། ། ཞེས་སོགས་ཀྱི་སྐབས་སུ། ཟས་ནི་བཞི་སྟེ། ཁམ་གྱི་ཟས་དང་།
རེག་པའི་ཟས་དང་། སེམས་པའི་ཟས་དང་། རྣམ་པར་ཤེས་པའི་ཟས་སོ། ། དེ་དག་ལས་ཁམ་གྱི་ཟས་ནི་
འདོད་པ་ཁོ་ན་ན་ཡོད་ལ། དེ་ཡང་དྲི་རོ་རེག་བྱའི་སྐྱེ་མཆེད་གསུམ་པོ་གང་རུང་སྟེ། དེ་དག་སྣ་ལྕེ་ལུས་གསུམ་
ཅི་རིགས་པས་ཁམ་དུ་བཅད་ཅིང་ཟ་བའི་ཕྱིར་དེ་སྐད་བརྗོད་དོ། ། ཁམ་གྱི་ཟས་ལའང་ཕྲ་རགས་གཉིས་ལས།
186



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
དང་པོ་ནི། བར་སྲིད་པ་དང་། འདོད་ལྷ་དང་། བསྐལ་པ་དང་པོའི་མི་རྣམས་ཀྱིས་ལོངས་སྤྱད་བྱ་རྣམས་
ཏེ། བར་སྲིད་པས་ནི་དྲི་ཟ་བའི་ཕྱིར་དང་། གཞན་གཉིས་ཀྱིས་ཀྱང་ཕྲ་བའི་བདུད་རྩི་སོགས་ལ་ལོངས་སྤྱོད་
ན། བྱེ་མ་ལ་ཏིལ་མར་བླུགས་པ་ལྟར་ལུས་ཀྱི་ནང་དུ་འཇུ་བས་རགས་པའི་གཤང་གཅི་སོགས་མི་འབྱུང་བའི་
ཕྱིར། གཟུགས་ཀྱི་སྐྱེ་མཆེད་ནི་ཁམས་ཀྱི་(ཁམ་གྱི་)ཟས་མ་ཡིན་ཏེ། ཟས་ཀྱི་དོན་ནི་རང་ཡུལ་དུ་བྱེད་པའི་
དབང་པོ་དང་དེའི་རྟེན་འབྱུང་བ་ལ་ཕན་འདོགས་པ་ཡིན་ན། གཟུགས་ཀྱི་སྐྱེ་མཆེད་དེ་ནི་དབྱིབས་དང་ཁ་
དོག་གི་རང་བཞིན་ཏེ། དེས་རང་གི་དབང་པོ་མིག་དང་དེའི་རྟེན་ལ་ཡང་མི་ཕན་ན། དབང་པོ་གཞན་དང་
འབྱུང་བ་གཞན་ལ་ཕན་པར་ནི་ག་ལ་འགྱུར། འོ་ན། བཀྲེས་པས་ཉན་པ་དག་ཟས་མཐོང་བ་ཙམ་གྱིས་
སེམས་ལ་མི་ཕན་ནམ་ཞེ་ན། ཟས་ཀྱི་དབྱིབས་དང་ཁ་དོག་མཐོང་བ་ཙམ་གྱིས་ཡིད་བདེ་བའམ་དགའ་བ་ནི་
བདེ་བ་མྱོང་འགྱུར་གྱི་རེག་པ་ཟས་སུ་སོང་བ་ལས། གཟུགས་ཀྱི་སྐྱེ་མཆེད་ཟས་སུ་སོང་བ་ནི་མ་ཡིན་ནོ། ། རེག་
པ་དང་། སེམས་པ་དང་། རྣམ་པར་ཤེས་པ་ཡང་ཟག་བཅས་ཟས་སུ་འཇོག་པ་ལས་ཟག་མེད་ནི་མ་ཡིན་
ནོ། ། དེ་ཡང་ཁམ་གྱི་ཟས་ཀྱིས་ནི་དབང་པོ་རྟེན་བཅས་ཀྱི་ལུས་རྒྱས་པར་བྱེད་པ་དང་། རེག་པས་ནི་སེམས་དང་
སེམས་བྱུང་རྒྱས་པར་བྱེད་པ་དང་། སེམས་པས་ནི་སྲིད་པ་ཕྱི་མ་གཞན་འཕེན་པར་བྱེད་པ་དང་། ལས་ཀྱིས་
འཕངས་པའི་རྣམ་ཤེས་ཀྱིས་སྲིད་པ་ཕྱི་མ་གཞན་འཕེན་པར་བྱེད་པས་ན། དེ་དག་གི་སྒོ་ནས་ཟས་སུ་འཇོག་
པའོ། དེ་དག་ཀྱང་གཙོ་ཆེ་བའི་དབང་དུ་བྱས་པ་ལས་བྱེད་ལས་དེ་དང་དེ་ཙམ་དུ་ངེས་པ་ནི་མ་ཡིན་ཏེ། ཁམ་
ཟས་དང་རེག་པས་ཀྱང་བརྒྱུད་ནས་སྲིད་པ་འཕེན་པར་བྱེད་དེ། དེ་དག་ལས་ཉོན་མོངས་པ་སྐྱེ་ཞིང་དེས་ལས་
གསོགས་པའི་ཕྱིར་དང་། སེམས་པ་དང་རྣམ་ཤེས་ཀྱིས་ཀྱང་ལུས་དང་སེམས་གནས་པར་བྱེད་པ་ཡོད་དེ། མུ་
གེའི་ཚེ་ཐཤི་བར་གྲགས་པ་ལྟ་བུ་དང་། རྣམ་ཤེས་ཀྱིས་ཟིན་ན་ལུས་དང་སེམས་བྱུང་རྣམས་ཀྱང་རྒྱས་པར་
འགྱུར་བའི་ཕྱིར་རོ། ། ཡང་ཁམ་དང་ཟས་ལ་མུ་བཞི་སྟེ། ཁམ་ཡིན་ལ་ཟས་མིན་པ་ནི། ལྕགས་ཀྱི་ཐོ་ལུམ་
འབར་བ་སོགས་ཏེ་དབང་པོ་དང་རྟེན་ལ་གནོད་པར་བྱེད་པའི་ཕྱིར། ཟས་ཡིན་ལ་ཁམ་མིན་པ་ནི་རིག་པ་
སོགས་གསུམ་དང་། གཉིས་ཀ་ཡིན་པ་ནི། དབང་པོ་རྟེན་བཅས་རྒྱས་པར་བྱེད་པའི་ཁམ་ཟས་རྣམས།
གཉིས་ཀ་མ་ཡིན་པ་ནི་སྒྲ་ལ་སོགས་པའོ། ། རེག་པ་དང་ཟས་ལའང་མུ་བཞི་སྟེ། རེག་པ་ཡིན་ལ་ཟས་མིན་པ་ནི་
རེག་པ་ཟག་མེད་དང་། ཟས་ཡིན་ལ་རེག་པ་མིན་པ་ནི་ཟས་གཞན་གསུམ་དང་། གཉིས་ཀ་ཡིན་པ་རེག་པ་
187



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཟག་བཅས་དང་། གཉིས་ཀ་མིན་པ་ནི་དེ་ལས་གཞན་པ་སྟེ། མུ་རྩི་ཚུལ་འདིས་ནི་ཟས་གཞན་གཉིས་ལ་ཡང་
ཤེས་སོ། །
འཆི་འཕོ་སྐྱེ་བ་བཏང་སྙོམས་ལ། ། ཞེས་སོགས་ཀྱི་སྐབས་སུ། འཆི་འཕོ་བ་དང་སྐྱེ་བ་ལེན་པའི་སེམས་ཀྱི་
ཚོར་བ་ནི་བཏང་སྙོམས་འབའ་ཞིག་ཡིན་ཏེ། ཚོར་བ་གཞན་རྣམས་གསལ་བའི་ཕྱིར་མི་འབྱུང་ངོ༌། ། སེམས་རྩེ་
གཅིག་པའི་མཉམ་བཞག་དང་། སེམས་མེད་པའི་གནས་སྐབས་གཉིས་སུའང་འཆི་ སེམས་མི་འཇུག་ སྟེ།
དང་པོ་ནི་སྦྱོར་བྱུང་ཡིན་པས་སེམས་གསལ་བའི་ཕྱིར་དང་། ཕྱི་མ་ནི་སེམས་མེད་ཡིན་པའི་ཕྱིར། དེས་ན་
འདུ་ཤེས་མེད་པའི་སེམས་ཅན་དག་ཀྱང་སྐྱེ་བ་དང་འཆི་འཕོ་བའི་ཚེ་སེམས་མི་གསལ་བ་མངོན་དུ་གྱུར་པ་ཡིན་
ནོ། ། དགྲ་བཅོམ་པ་མྱ་ངན་ལས་འདའ་ཁའི་སེམས་ལ་དགེ་བ་དང་། མ་བསྒྲིབས་ལུང་མ་བསྟན་གང་རུང་
འབྱུང་ལ། ཁ་ཅིག དགེ་བ་མི་འབྱུང་སྟེ། ཟག་མེད་ནི་གསལ་བས་མི་འབྱུང་ལ། དགེ་བ་ཟག་བཅས་
ནི་རྣམ་སྨིན་དང་བཅས་པ་གང་ཞིག དགྲ་བཅོམ་པ་ནི་མ་འོངས་པའི་རྣམ་སྨིན་ལ་རྒྱབ་ཀྱི་ཕྱོགས་པའི་ཕྱིར་མ་
བསྒྲིབས་ལུང་མ་བསྟན་ཁོ་ནར་འདོད་པ་ཡང་ཡོད་པས་གང་དུ་ཁས་བླངས་ཀྱང་འགལ་བ་ནི་མེད་འདྲ་སྟེ།
རྣམ་སྨིན་དང་བཅས་ན་རྣམ་སྨིན་འབྱིན་པར་ངེས་པས་ཀྱང་མ་ཁྱབ་པའི་ཕྱིར།
ལྟེ་བ་སྙིང་གར་ཡིད་འཆི་འཕོ། ། གནད་གཅོད་པ་ནི་ཆུ་སོགས་ཀྱིས། ། འཕགས་དང་མཚམས་མེད་བྱེད་པ་
དང་། ། ཡང་དག་ལོག་པ་ཉིད་དུ་ངེས། ། ཞེས་པ་རྣམས་ནི་ཚིག་འགྲེལ་གྱིས་ཤེས་སོ། །
བw
སྣོད་ཀྱི་འཇིག་རྟེན་བཤད་པ།
གཉིས་པ་སྣོད་ཀྱི་འཇིག་རྟེན་བཤད་པ་ལ། སྣོད་ཀྱི་འཇིག་རྟེན་སྤྱི་དང་བྱེ་བྲག་ཆགས་ཚུལ་དང་། དེ་
དག་གི་ཚད། ངོ་བོ་དང་ཁྱད་པར་གྱི་རྣམ་བཞག ། དེ་དག་ཏུ་བཅུད་ཀྱི་སེམས་ཅན་རྣམས་རིམ་པར་གྲུབ་
ཚུལ། ཚེ་དང་ལོངས་སྤྱོད་དང་། རྣམ་སྨིན་དང་། སྡུག་བསྔལ་གྱི་ཁྱད་པར། བསྐལ་པ་དང་། ལོ་ཟླ་
ཞག་དུས་ཀྱི་རྣམ་བཞག ཆགས་གནས་འཇིག་སྟོང་གི་འབྱུང་ཚུལ་སོགས་ཕལ་ཆེ་བ་ནི་རྩ་བ་ཉིད་ལས་གསལ་
བར་འབྱུང་ལ། ཅུང་ཟད་མི་གསལ་བ་རྣམས་ཀྱང་འགྲེལ་པ་ཆེ་ཆུང་དང་། ཡིག་ཆ་ཕལ་མོ་ཆེར་གསལ་བ་
ལྟར་ལ་གོ་མི་བདེ་བའི་གསལ་སྐྱོར་དང་། དོགས་པ་དཔྱོད་དགོས་པ་སོགས་ཆེར་མི་སྣང་ཞིང་། འདི་དག་གོ་
188



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
བདེ་བའི་དབང་གིས་གཞུང་ལུགས་ལ་མ་སྦྱངས་པ་དག་གིས་ཀྱང་ཁོང་དུ་ཆུད་པ་མང་བར་སྣང་ཞིང་གྲགས་ཆེ་བ་
བཅས། དེས་ན་ཞིབ་ཏུ་ཤེས་པར་འདོད་པའི་རྣམ་དཔྱོད་ཅན་རྣམས་ཀྱིས་ནི་རྩ་འགྲེལ་རྣམས་བཀླགས་པ་ཉིད་
ཀྱིས་གོ་བར་ནུས་ལ། ཤེས་འདོད་མེད་པ་དང་རྨོངས་ཞིང་གཏི་ཐུག་པ་དག་ལ་ནི་མང་དུ་བཀོད་ཀྱང་དེར་ཟད་
པས་ན། འདིར་སྐྱར་འདབ་ཀྱི་ཚུལ་དུ་བཀོད་ཀྱང་ཡི་གེའི་ཁུར་གྱིས་ངལ་བ་ཙམ་ལས་དགོས་པ་ལྷག་པོར་མ་
མཐོང་མོད། འོན་ཀྱང་དུས་དབང་གིས་བློ་གྲོས་དང་རྩོལ་བ་གཉིས་ཞན་གྱིས་དཔེ་མང་བལྟ་བར་མི་ལྕོགས་པ་
རྣམས་ལ་སྨན་པའི་སླད་དང་། གཞུང་འགྲེལ་ཆ་ཚང་བར་བྱ་བའི་ཕྱིར་ཅུང་ཟད་མདོར་བསྡུས་པའི་ཚུལ་དུ་
འགོད་པའི་དབང་དུ་བགྱིས་ཏེ།
རྟེན་རླུང་ཆུ་གསེར་གྱི་དཀྱིལ་འཁོར་སོགས་བཤད་པ། །
གནས་ཀྱི་འཇིག་རྟེན་བཤད་པ་ལ། རྟེན་རླུང་ཆུ་གསེར་གྱི་དཀྱིལ་འཁོར་བཤད་པ་དང་། བརྟེན་པ་
རི་གླིང་སོགས་བཤད་པ། སེམས་ཅན་གྱི་གནས་བྱེ་བྲག་དུ་བཤད་པ་གསུམ་ལས། དང་པོ་ནི། དེ་ལ་སྣོད་
ཀྱི་འཇིག་རྟེན་གྱི། ། ཞེས་སོགས་གསུངས། དེ་ཡང་དབྱིབས་དང་མཆུ་ཞེང་སོགས་ཀྱི་བཀོད་པ་མི་འདྲ་བའི་
འཇིག་རྟེན་གྱི་ཁམས་མཐའ་ཡས་པ་དེ་དག་ཐམས་ཅད་བསྟན་པར་མི་ནུས་པས། སྐབས་དོན་ཕལ་པོ་ཆེའི་མདོ་
ལས། གཞི་དང་སྙིང་པོ་མེ་ཏོག་གིས་བརྒྱན་པའི་འཇིག་རྟེན་གྱི་ཁམས་ཀྱི་སངས་རྒྱས་རྣམ་པར་སྣང་མཛད་ཀྱི་
ཕྱག་གི་ལྷུང་བཟེད་ཀྱི་པདྨའི་ཟེ་འབྲུར་འཇིག་རྟེན་གྱི་ཁམས་མིང་ཅན་ཉི་ཤུ་རྩ་ལྔ་ཆགས་པར་གསུངས་པའི་བཅུ་
གསུམ་པ། འོ་སྐོལ་གྱི་སྟོན་པའི་འདུལ་ཞིང་མི་མཇེད་འཇིག་རྟེན་གྱི་ཁམས་ཀྱི་རྣམ་གཞག་མདོར་བསྡུས་ཞིག་
བརྗོད་པ་ལ། སྣོད་ཀྱི་འཇིག་རྟེན་གྱི་འོག་གཞི་རླུང་གི་དཀྱིལ་འཁོར་ནི། འཇིག་རྟེན་སྔ་མ་འཇིག་པའི་རྗེས་
ཀྱི་སྟོངས་བསྐལ་གྱི་མཐར། འཇིག་རྟེན་ཕྱི་མ་འདི་ཉིད་འཆགས་པའི་སྔ་ལྟས་རླུང་འཇམ་པོ་ལོ་གྲངས་དུ་མར་
ལྡང་བ་ལས། ཚན་པོ་ཆེའི་རྡོ་རྗེས་ཀྱང་གཞིག་པར་མི་ནུས་པའི་ཁ་དོག་སྔོ་སྐྱའི་རླུང་གི་དཀྱིལ་འཁོར་རྔམས་སུ་
དཔག་ཚད་ས་ཡ་གཅིག་དང་དྲུག་འབུམ་དང་། རྒྱུར་གྲངས་མེད་གཅིག་ཡོད་པ་འཆགས་སོ། ། དེའི་སྟེང་
གསེར་གྱི་སྙིང་པོ་ཅན་གྱི་སྤྲིན་འཁྲིགས་པ་ལས་ཆར་གྱི་རྒྱུན་ཤིང་རྟའི་སྲོག་ཤིང་ཙམ་ལོ་མང་བབས་པ་ལས་ཆུའི་
དཀྱིལ་འཁོར་རྔམས་སུ་དཔག་ཚད་འབུམ་ཕྲག་བཅུ་གཅིག་དང་སྟོང་ཕྲག་ཉི་ཤུ་ཡོད་པ་འཆགས་ལ། ཐད་ཀར་
ཝང་
189



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མི་འབོ་བའང་སེམས་ཅན་གྱི་ལས་ཀྱི་དབང་གིས་ཡིན་ཏེ། དཔེར་ན། ཟས་མ་ཞུ་བའི་བར་ལོང་དུ་མི་ལྟུང་བ་
བཞིན་ནོ། ། ས་སྡེར་གློ་དང་འོག་ན་གནས་པའི་རླུང་གིས་སྦྱངས་ཀྱི་ཚུལ་དུ་འཛིན་པར་བཤད་དོ། ། དེ་ནས་རླུང་
གིས་ཆུ་དེ་དག་བསྲུབས་ཤིང་འཐས་པར་བྱས་པ་ལ་བརྟེན་ནས་དུས་ཕྱིས་ནི་ཆུའི་དཀྱིལ་འཁོར་རྔམས་སུ་དཔག་
ཚད་འབུམ་ཕྲག་བརྒྱད་དུ་གྱུར་པས་ལྷག་མ་དཔག་ཚད་གསུམ་འབུམ་ཉི་ཁྲི་ནི་གསེར་གྱི་ས་གཞིའམ་གསེར་གྱི་
དཀྱིལ་འཁོར་དུ་འགྱུར་ལ། ཆུ་གསེར་གྱི་དཀྱིལ་འཁོར་གཉིས་ཀྱི་ཐད་ཀར་ནི་དཔག་ཚད་འབུམ་ཕྲག་བཅུ་
གཉིས་དང་གསུམ་སྟོང་བཞི་བརྒྱ་ལྔ་བཅུའོ། ། དེ་གཉིས་དབྱིབས་ཟླུམ་པོ་ཡིན་པས་ཁོར་ཡུག་ཏུ་ཐད་ཀའི་ཚད་ཀྱི་
གསུམ་འགྱུར་རོ། ། དེ་ཡང་ཆུ་གསེར་གཉིས་ལ་ཐད་དང་མཐའི་ཚད་བཤད་ལ། རླུང་དཀྱིལ་ལ་མ་བཤད་པ་ནི་
རླུང་དཀྱིལ་སྟོང་གསུམ་གྱི་འོག་གཞི་གཅིག་ཏུ་འདབ་འབྲེལ་བ་ཡིན་པས་ཚད་མེད་ལ། ཆུ་གསེར་གཉིས་གླིང་
བཞིའི་འཇིག་རྟེན་རེ་རེའི་འོག་གཞི་ཡིན་པས་ཚད་ཡོད་པར་བཤད་པའི་ཕྱིར་རོ། ། །
དེ་ལ་ལྷུན་པོ་གཉའ་ཤིང་འཛིན། ཞེས་སོགས་ཀྱི་རི་བཤད་པ་སྟེ། དེ་ནས་ཁམས་སྣ་ཚོགས་པའི་སྙིང་
པོ་ཅན་གྱི་སྤྲིན་འཁྲིགས་པ་ལས་ཆར་རྒྱུན་སྔར་ལྟར་བབས་པ་ལ་བརྟེན་ནས་གསེར་དཀྱིལ་གྱི་སྟེང་དུ་ཟབས་སུ་
དཔག་ཚད་བརྒྱད་ཁྲི་ཡོད་པའི་མཚོ་ཆེན་པོ་འཆགས། མཚོ་དེ་ཉིད་ཁམས་རབ་སྡུད་ཅིང་འབྱེད་པའི་རླུང་གིས་
གྲུ་བཞིར་བསྲུབས་པ་ལས། རི་གཞན་ལས་ལྷུན་ཆགས་པའི་ལྷུན་པོ་དང་། དེའི་ཕྱི་རོལ་ཏུ་ཁམས་འབྲིང་སྡུད་
ཅིང་འབྱེད་པའི་རླུང་གིས་གྲུ་བཞིར་བསྲུབས་པ་ལས། རིའི་རྩེ་མོར་ཤིང་རྟའི་གཉའ་ཤིང་གི་རྣམ་པ་ལྟ་བུ་ཡོད་
པའི་གཉའ་ཤིང་འཛིན་རི་དང་། རྩེ་མོ་གཤོལ་མདའི་རྣམ་པ་ལྟ་བུ་ཡོད་པའི་གཤོལ་མདའ་འཛིན་དང་རྩེ་མོ་
སེང་ལྡེང་གི་ནགས་ཀྱིས་མཛེས་པས་སེང་ལྡེང་ཅན་དང་། རྩེ་མོ་ཡིད་དུ་འོང་བས་ལྟ་ན་སྡུག་རི་དང་། རྩེ་མོ་
རྟའི་རྣ་བ་ལྟ་བུས་མཛེས་པ་ཡོད་པའི་རྟ་རྣ་དང་། རྩེ་མོ་དབུས་སུ་རྣམ་པར་འདུད་པས་རྣམ་འདུད། རྩེ་མོ་
འཁོར་ལོའི་མུ་ཁྱུད་ལྟར་མཛེས་པ་ཡོད་པས་མུ་ཁྱུད་འཛིན་རི་སྟེ་རི་བདུན་ནང་ནས་རིམ་བཞིན་འཆགས། དེ་
ནས་ཕྱོགས་བཞིར་ཁམས་ཐ་མ་སྡུད་ཅིང་འབྱེད་པའི་རླུང་གིས་གླིང་རང་རང་གི་དབྱིབས་དང་འདྲ་བར་ཁོལ་བུར་
བསྲུབས་པ་ལས་གླིང་བཞི་གླིང་ཕྲན་རྣམས་དང་། རྒྱར་དཔག་ཚད་ས་ཡ་གསུམ་དང་དྲུག་འབུམ་ཉིས་སྟོང་དྲུག་
བརྒྱ་ཉེར་ལྔ་ཡོད་པའི་ཕྱིའི་ལྕགས་རིའི་ཁོར་ཡུག་གི་རི་རྣམས་དུས་མཉམ་པའི་ཚུལ་གྱིས་འཆགས་སོ། རི་དགུ་
པོ་དེ་དག་གི་ངོ་བོ་ནི། རི་བར་པ་བདུན་ནི་གསེར་དང་། ཁོར་ཡུག་ནི་ལྕགས། ལྷུན་པོ་ནི་རིན་པོ་ཆེ་སྣ་
ཅཅས་༨
190



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
སར
བཞིའི་རང་བཞིན་སྟེ་ཤར་དངུལ། ལྷོ་བཻཌཱུརྨ། ནུབ་པདྨ་རཱ་ག། བྱང་གསེར་གྱི་རང་བཞིན་ནོ། ། གདགས་
པ་ལས་ནི་ཤར་ནུབ་གོ་ལྡོག་སྟེ་བཤད་ལ། རི་རབ་ཀྱི་ངོས་རིན་པོ་ཆེ་གང་གི་རང་བཞིན་ཡིན་པ་དེའི་འོད་ལ་
བརྟེན་ནས་ནམ་མཁའ་དང་རྒྱ་མཚོ་ཡང་དེའི་མདོག་ཏུ་སྣང་སྟེ། དཔེར་ན། འཛམ་བུའི་གླིང་གི་ངོས་བཻཌཱུརླ་
ཡིན་པས། ཕྱོགས་འདིའི་ནམ་མཁའ་དང་རྒྱ་མཚོ་ཡང་སྔོན་པོར་སྣང་བ་བཞིན་ཡིན་ནོ། ། རི་གླིང་ཐམས་ཅད་
ཆུའི་ནང་དུ་དཔག་ཚད་བརྒྱད་ཁྲི་ནུབ་པ་འདྲ་སྟེ། འོག་གཞི་གསེར་དཀྱིལ་ལ་བརྟེན་པ་འདྲ་བའི་ཕྱིར་རོ། །
ཆུའི་སྟེང་ནས་འཕགས་ཚུལ་མི་འདྲ་སྟེ། རི་རབ་ནི་བརྒྱད་ཁྲི་དང་། རི་གཞན་རྣམས་ནི་རང་རང་གི་ནང་མ་
ལས་ཕྱེད་ཕྱེད་འཕྲི་བ་སྟེ་རིམ་བཞིན་བཞི་ཁྲི་ཉིས་ཁྲི་སོགས་སུ་ཤེས་དགོས་ལ། དེ་དག་རྔམས་ཡང་རང་རང་གི་
འཕང་དང་མཉམ་མོ། །
དེ་དག་བར་བདུན་རོལ་མཚོ་སྟེ། ། ཞེས་སོགས་ནི། ལྷུན་པོ་ནས་མུ་ཁྱུད་འཛིན་རི་བར་གྱི་མཚོ་བདུན་ནི་
རོལ་མཚོ་སྟེ། བསིལ་དང་ཞིམ་དང་ཡང་བ་དང་། ། འཇམ་དང་དྭངས་དང་དྲི་ང་མེད།། འཐུང་ན་མགྲིན་དང་
ལྟོབ་ལ། ། མི་གནོད་ཡན་ལག་བརྒྱད་ལྡན་ཆུ། ། ཞེས་པ་ལྟར་གྱི་ཡན་ལག་བརྒྱད་དང་ལྡན་པའི་ཆུས་གང་ཞིང་།
ཀླུའི་རྒྱལ་པོ་རྣམས་རོལ་ཅིང་བརྩེ་བའི་གནས་ཡིན་པའི་ཕྱིར་རོལ་མཚོ་ཞེས་བྱའོ། ། དེ་དག་གི་ཚད་ནི། རོལ་
མཚོ་དང་པོ་ནི་རི་རབ་དང་གཉའ་ཤིང་འཛིན་རི་བར་གྱི་ཁ་ཞེང་ལ་དཔག་ཚད་སྟོང་ཕྲག་བརྒྱད་ཅུ་དང་།
ཕྱོགས་རེའི་ངོས་ལ་དེའི་སུམ་འགྱུར་ཏེ་ཉིས་འབུམ་བཞི་ཁྲི་དང་། རོལ་མཚོ་གཞན་དྲུག་ནི་རང་རང་གི་ནང་མ་
ལས་ཞེང་ཚད་ཕྱེད་ཕྱེད་འཕྲི་ཞིང་། ཕྱོགས་རེའི་ངོས་ཚད་ནི་སྔ་མ་སྔ་མ་ལ་ཕྱི་མ་ཕྱི་མ་ཆེས་ཆེ་བར་ཤེས་པར་
བྱའོ། ། མུ་ཁྱུད་འཛིན་རི་དང་ལྕགས་རིའི་བར་གྱི་མཚོ་ནི་བ་ཚྭ་ཅན་གྱི་ཕྱིའི་རྒྱ་མཚོ་ཆེན་པོ་དང་། ཞེང་ཚད་ནི་
ཕྱོགས་གཅིག་གི་མུ་ཁྱུད་འཛིན་རི་ནས་ལྕགས་རིའི་བར་དཔག་ཚད་འབུམ་ཕྲག་གསུམ་དང་སྟོང་ཕྲག་ཉེར་གཉིས་
ཡོད་ལ། ཕྱི་ནང་གི་མཚོ་རྣམས་ཀྱང་གསེར་དཀྱིལ་ལ་ཐུག་པས་ཟབས་སུ་དཔག་ཚད་བརྒྱད་ཁྲིའོ། འདིར་
ཁོར་ཡུག་གི་མཐའ་སྐོར་དཔག་ཚད་ས་ཡ་གསུམ་དང་དྲུག་འབུམ་ཉིས་སྟོང་དྲུག་བརྒྱ་ཉེར་ལྔ་ཡོད་པར་བཤད་པ་
དང་། གོང་དུ་ཆུ་དང་གསེར་གྱི་དཀྱིལ་འཁོར་ནི། ཞེས་སོགས་ཀྱིས་ཚད་བཤད་པ་གཉིས་འགལ་ལོ་ཞེ་ན།
མི་འགལ་ཏེ། ཁོར་ཡུག་གི་ཕྱིའི་ཆུ་མཚམས་ལས་ཕྱོགས་རེར་དཔག་ཚད་ཆིག་སྟོང་ཉིས་བརྒྱ་ཕྱེད་བརྒྱད་ཅུ་རྩ་
བརྒྱད་ཆུ་གསེར་གཉིས་རྒྱ་ཆེ་བར་རྒྱལ་སྲས་མ་ལས་བཤད་པའི་ཕྱིར་དང་། རྔམས་སུ་འཕང་དང་མཉམ།
དབང
།
191



d
=
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཞེས་པ་ནི་སྟེང་གི་ཆུ་མཚམས་ནས་རྩིས་པ་ཡིན་ལ། རི་རྣམས་ནི་ཟང་ཡག་མ་ཡིན་གྱི་འབྲུའི་ཕུང་པོ་སྤུངས་པ་
ལྟར་གནས་པས་རྩ་བ་ཆུ་གསེར་གྱི་རྒྱ་དང་མཉམ་པར་སློབ་དཔོན་གཞན་གྱིས་བཤད་པའང་རྒྱལ་སྲས་མ་དང་
དགོངས་པ་འདྲ་བར་མངོན་ནོ། ། །
དེ་ལ་ནི། འཛམ་བུའི་གླིང་སྟེ་ངོས་གསུམ་ལ། ཞེས་སོགས་ཀྱིས་གླིང་དང་གླིང་ཕྲན་བཤད་པ་སྟེ།
རི་རབ་ཀྱི་ལྷོ་ན་ཡོད་ཅིང་ཤིང་འཛམ་བུའི་འབྲས་བུ་མ་དྲོས་པའི་མཚོར་ལྷུང་བ་ན་འཛམ་བུ་ཞེས་པའི་སྒྲ་འབྱིན་
པས་འཛམ་བུ་དང་། མཐའ་ཆུས་བསྐོར་བས་ན་གླིང་སྟེ། ལྷོ་འཛམ་བུའི་གླིང་ཞེས་བྱ་ལ། དེའི་ངོས་
གསུམ་ལ་དཔག་ཚད་ཉིས་སྟོང་ཉིས་སྟོང་དང་ཤིང་རྟའི་དབྱིབས་འདྲ་བས་ཁོར་ཡུག་ལ་བསྟན་པའི་ངོས་དེ་ལ་ནི་
དཔག་ཚད་ཕྱེད་དང་བཞིའོ། ། འདི་ནས་ཤར་ཕྱོགས་ཀྱི་རི་རབ་ཀྱི་ངོས་ན་ཡོད་ཅིང་། དེའི་མི་རྣམས་གླིང་
འདིའི་མི་ལས་ལུས་ཉིས་འགྱུར་གྱིས་འཕགས་པས་ཤར་ལུས་འཕགས་ཀྱི་གླིང་ཞེས་བྱ་ལ། དབྱིབས་ཟླ་གམ་འདྲ་
བས་ངོས་གསུམ་ལ་དཔག་ཚད་ཉིས་སྟོང་ཉིས་སྟོང་དང་། ཁོར་ཡུག་ལ་བསྟན་པའི་ངོས་དེ་ལ་དཔག་ཚད་སུམ་
བརྒྱ་ལྔ་བཅུའོ། འདི་ནས་ནུབ་ཕྱོགས་ཀྱི་རི་རབ་ཀྱི་ངོས་ན་ཡོད་ཅིང་། བ་ལང་དང་རིན་པོ་ཆེ་ལ་ལོངས་སྤྱོད་
པས་ནུབ་བ་ལང་སྤྱོད་ཀྱི་གླིང་ཞེས་བྱ་ལ། དབྱིབས་ཟླུམ་པོ་སྟེ་མཐའ་སྐོར་དཔག་ཚད་སྟོང་ཕྲག་ཕྱེད་དང་
བརྒྱད་དོ། ། འདི་ནས་བྱང་ཕྱོགས་ཀྱི་རི་རབ་ཀྱི་ངོས་ན་ཡོད་ཅིང་། འཆི་བའི་ཞག་བདུན་གོང་ནས་ཁྱོད་འཚོའོ་
ཞེས་པའི་སྒྲ་མི་སྙན་པ་འབྱུང་བས་བྱང་སྒྲ་མི་སྙན་གྱི་གླིང་ཞེས་བྱ་ལ། དབྱིབས་གྲུ་བཞི་སྟེ་ཕྱོགས་རེར་དཔག་
ཚད་ཉིས་སྟོང་ཉིས་སྟོང་གིས་ཀུན་ནས་བསྐོར་བ་བསྡོམས་ན་དཔག་ཚད་བརྒྱད་སྟོང་ངོ། གླིང་བཞིའི་བར་གྱི་
གླིང་ཕྲན་ནི། ལུས་དང་ལུས་འཕགས་སོགས་ཡོངས་གྲགས་ལྟར་ཏེ། དབྱིབས་ནི་རང་རང་གི་གླིང་གཙོ་བོ་
དང་འདྲ་ལ། ཚད་མངོན་པར་མ་གསུངས་ཀྱང་དུས་འཁོར་ལས་གླིང་གཙོ་བོ་ལས་ཕྱེད་ཕྱེད་ཀྱི་ཆུང་བར་བཤད་
ཅིང་། རྔ་ཡབ་ན་སྲིན་པོ་གནས་ཀྱང་སྲིན་པོ་མི་ཡིན་པའི་ཕྱིར་ཐམས་ཅད་ན་མི་གནས་པར་བཤད་དོ། །
འདི་ནས་བྱང་དུ་རི་ནག་པོ། ཞེས་སོགས་ཀྱིས་འཛམ་བུའི་གླིང་གི་ཁྱད་པར་བཤད་པ་སྟེ། འཛམ་
བུའི་གླིང་གི་དབུས་རྒྱ་གར་རྡོ་རྗེ་གདན་ནས་བྱང་དུ་རི་ནག་པོ་དགུ་འདས་པ་ན་གངས་རི་དཔལ་དང་ལྡན་པ་ཡོད་
ལ། དེའི་ཡང་བྱང་ན་རི་སྤོས་ངད་ལྡང་བ་ཡོད་ཅིང་། རི་དེ་གཉིས་ཀྱི་བར་སྤོས་ངད་ལྡང་ནས་དཔག་ཚད་
བཅུའི་ཚུ་རོལ་ན། མཚོ་མ་དྲོས་པ་ཞེས་བྱ་བ། ཡན་ལག་བརྒྱད་ལྡན་གྱི་ཆུས་གང་ཞིང་། མེ་ཏོག་སྣ་ཚོགས་
192



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
ཀྱིས་ཁེབས་པ། མཆུ་ཞེང་དུ་དཔག་ཚད་ལྔ་བཅུ་ལྔ་བཅུ་དང་། མཐའ་སྐོར་དཔག་ཚད་ཉིས་བརྒྱས་བསྐོར་བ།
དེ་ན་ཀླུའི་རྒྱལ་པོ་མ་དྲོས་པ་གནས་པས་མཚོ་མ་དྲོས་པ་ཞེས་བྱ་ལ། གངྒཱ་ལ་སོགས་པའི་ཆུ་བོ་བཞི་པོའང་།
ཤར་ཕྱོགས་བྲག་གླང་ཆེན་གྱི་ཁ་འདྲ་བ་ནས་དངུལ་གྱི་བྱེ་མ་འདྲེན་པའི་གངྒཱདང་། ལྷོར་བྲག་ཁྱུ་མཆོག་གི་ཁ་
འདྲ་བ་ནས་གསེར་གྱི་བྱེ་མ་འདྲེན་པའི་སིདྡྷི་དང་། ནུབ་ཏུ་བྲག་རྟའི་ཁ་འདྲ་བ་ནས་བཻཌཱུརྨའི་བྱེ་མ་འདྲེན་པའི་
པུག་དང་། བྱང་ན་བྲག་སེངྒེའི་ཁ་འདྲ་བ་ནས་རྡོ་རྗེའི་བྱེ་མ་འདྲེན་པའི་སི་ཏ་འབབ་ཅིང་། མཚོ་མ་དྲོས་པར་
གཡས་ཕྱོགས་སུ་ལན་བདུན་བདུན་བསྐོར་ཏེ། རེ་རེའང་ཆུ་ཕྲན་ལྔ་བརྒྱ་ལྔ་བརྒྱ་དང་འགྲོགས་ནས་རང་རང་གི་
ཕྱོགས་ཀྱི་རྒྱ་མཚོ་ཆེན་པོར་འགྲོའོ། ། མཚོ་དེའི་འགྲམ་ན་འཇིག་རྟེན་ཆགས་པའི་ཚེ་གྲུབ་པའི་ཤིང་བཞིའི་ཡ་གྱལ་
ཤིང་འཛམ་བུའི་འབྲས་བུ་སྨིན་པ་མཚོར་ལྷུངས་པ། ཀླུའི་རྒྱལ་པོ་རྣམས་ཉར་སྤྲུལ་ནས་ཟ་བར་བྱེད་ལ། མ་
ཟོས་པ་རྣམས་མ་དྲོས་པའི་ཆུ་དང་འཕྲད་པས་འཛམ་བུའི་ཆུ་གསེར་དུ་འགྱུར་རོ། ། རི་སྤོས་ངད་ལྡང་ནས་བྱང་
ཕྱོགས་དཔག་ཚད་ཉི་ཤུ་ན་བྲག་གསེར་གྱི་བྱ་སྐྱིབས་ལྷ་མ་ཡིན་གྱི་ངོས་ཞེས་བྱ་བ་གྲུ་བཞི་པ། ངོས་རེར་དཔག་
ཚད་ལྔ་བཅུ་པ་མཐའ་ཉིས་བརྒྱས་འཁོར་བ། སྟེང་དུ་དཔག་ཚད་ཕྱེད་བཞིས་མཛེས་པ། ཁོར་ཡུག་ན་བྲག་
གསེར་གྱི་བྱ་སྐྱིབས་ཅན་བརྒྱད་སྟོང་ཡོད་པ། དེ་ནས་བྱང་དུ་དཔག་ཚད་ཉི་ཤུ་ན་རྩ་བ་འདོམས་བཞི་བཅུ་ས་ལ་
ཟུག་པའི་ཤིང་སཱ་ལའི་རྒྱལ་པོ་རབ་བརྟན། རིམ་བཞིན་འདོམས་བཅུ་གསུམ་ནས་བདུན་གྱི་བར་ས་ལ་ཟུག་པའི་
སཱ་ལའི་ཕྲེང་བ་རིམ་པ་བདུན་གྱིས་བསྐོར་བ། ཤིང་སཱ་ལའི་རྒྱལ་པོའི་ལོ་འདབ་སཱ་ལའི་ཕྲེང་བ་དང་པོར་ཐུག་པ་
ནས་ཕྲེང་བ་དྲུག་པའི་ལོ་འདབ་བདུན་པ་ལ་ཐུག་པའི་ཡལ་འདབ་ཀྱིས་ནམ་མཁའ་ཁྱབ་པ་ཡོད་ལ། དེ་ནས་
ཤར་ཕྱོགས་སུ་དཔག་ཚད་ཉི་ཤུ་ན་རྫིང་བུ་དལ་འབབ་བཅས་བྱ་བ་མཚོ་མ་དྲོས་པ་དང་རྒྱ་ཁྱོན་མཉམ་པ། རྫོང་
གཡོག་བརྒྱད་སྟོང་གིས་མཐའ་བསྐོར་བ། དེ་ན་པད་སྡོང་གཤོལ་མདའ་ཙམ་ལ་ལོ་མ་བ་ཀོ་ཙམ་དང་མེ་ཏོག་
ཤིང་རྟའི་འཕང་ལོ་ཙམ་ཤར་བ་ཡོད་ཅིང་། དེ་ན་བརྒྱ་བྱིན་གྱི་གཡུལ་ངོར་སྤྱོད་པའི་གླང་པོ་ཆེ་རབ་བརྟན་ལུས་
དཀར་མགོ་སྔོ་སྤྱི་བོ་དམར་བ། མཆེ་བ་དྲུག་ལྡན། ལུས་སྲིད་དཔག་ཚད་ཕྱེད་གསུམ་དང་ཞེང་དུ་དཔག་ཚད་
གཅིག་པ་འཕང་དུ་དཔག་ཚད་ཕྱེད་གཉིས་ཡོད་པ། གླང་གཡོག་བརྒྱད་སྟོང་དང་བཅས་ཏེ་དབྱར་ཟླ་བ་བཞིར་
གནས་ལ། དེ་དག་དགུན་ཟླ་བ་བཞིར་བྲག་གསེར་གྱི་བྱ་སྐྱིབས་ཅན་དང་། དཔྱིད་ཟླ་བ་བཞིར་ཤིང་སཱ་ལའི་
རྒྱལ་པོའི་དྲུང་དུ་གནས་སོ། ། གཞན་ཡང་གླིང་འདིའི་ཤར་ན་རི་བོ་རྩེ་ལྔ། ལྷོ་ན་རི་བོ་གྲུ་འཛིན། ནུབ་ན་ཨོ་
193



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
རྒྱན་རྡོ་རྗེའི་ཕོ་བྲང་། བྱང་ན་ཤམ་བྷ་ལ་སོགས་དང་། ཡུལ་ཆེན་བཅུ་དྲུག ཡུལ་ཕྲན་སྟོང་། མི་རིགས་
སུམ་བརྒྱ་དྲུག་ཅུ། སྐད་རིགས་བདུན་བརྒྱ་ཉི་ཤུ་བཅས་ཡོད་པར་གྲགས་སོ། །
འདི་འོག་སྟོང་ཕྲག་ཉི་ཤུ་ན། ། ཞེས་སོགས་ཀྱིས་སེམས་ཅན་གྱི་གནས་བཤད་པ་སྟེ། འཛམ་གླིང་འདིའི་
འོག་དཔག་ཚད་སྟོང་ཕྲག་ཉི་ཤུ་ན་སྡུག་བསྔལ་མཐའ་ཡས་པས་བར་མཚམས་མེད་པར་མནར་བའི་དམྱལ་བ་
མནར་མེད་པའི་གནས་ཀྱི་ཡ་ཐོག་ཡོད་ལ། དེའི་རྒྱུར་དང་དཔང་ལའང་དཔག་ཚད་སྟོང་ཕྲག་ཉི་ཤུ་ཉི་ཤུ་དང་
དབྱིབས་གྲུ་བཞི་པ་དེ་ཙམ་ཡོད་དོ། ། འོ་ན་འཛམ་གླིང་གི་མཐའ་སྐོར་དཔག་ཚད་དྲུག་སྟོང་དང་ཕྱེད་བཞི་ལས་
མེད་པས། མནར་མེད་པའི་གནས་དེ་འདིའི་འོག་མི་ཆུད་པའི་སྐྱོན་དུ་འགྱུར་རོ་ཞེ་ན། སྐྱོན་མེད་དེ།
གླིང་རྣམས་འབྲུའི་ཕུང་པོ་སྤུངས་པ་ལྟར་འོག་གཞི་ཤིན་ཏུ་རྒྱ་ཆེ་བའི་ཕྱིར་རོ། ། དེའི་སྟེང་ན་ཡར་རབ་ཏུ་ཚ་བ་
དང་། ཚ་བ། ངུ་འབོད་ཆེན་པོ། ངུ་འབོད། བསྡུས་འཇོམས། ཐིག་ནག ཡང་སོས་ཏེ་ཚ་དམྱལ་
བདུན་གོང་ནས་གོང་དུ་བརྩེགས་ཏེ་གནས་སོ། ། ཚ་དམྱལ་བརྒྱད་པོ་རེ་རེ་ལའང་ཕྱོགས་བཞིར་འཁོར་གྱིས་ཚུལ་
དུ་མེ་མ་མུར་གྱི་འོབས་དང་། རོ་མྱགས་ཀྱི་འདམ། སྤུ་གྲིས་གཏམས་པའི་ལམ་དང་སོགས་ཁོངས་ནས་རལ་
གྲི་ལོ་མའི་ནགས་ཚལ་དང་ལྕགས་ཀྱི་ཤལ་མ་ལིའི་སྡོང་པོ་རྣམས་མཚོན་ཆས་སྐོར་ཞེས་གཅིག་ཏུ་བགྲང་ལ།
ཐལ་ཚན་གྱི་ཆུ་བོ་རབ་མེད་དེ་ཕྱོགས་བཞིར་བསྡོམས་པས་འཁོར་བཅུ་དྲུག་བཅུ་དྲུག་གིས་བསྐོར་ཏེ་གནས་ལ།
དེ་དག་ནི་གནོད་པ་ལྷག་པའི་གནས་ཡིན་པའི་ཕྱིར་ལྷག་ཅེས་བྱ་ཞིང་ཉེ་འཁོར་བའི་དམྱལ་བ་པ་ཞེས་བྱ་བའང་དེ་
དག་གོ། དམྱལ་སྲུང་མཚོན་ཆ་ཐོགས་པ་རྣམས་ཀྱི་དམྱལ་བ་བ་རྣམས་གཞན་དུ་བྲོས་པ་འགོག་པར་བྱེད་ན།
དེ་དག་སེམས་ཅན་ཡིན་ནམ་ཞེ་ན། མདོ་སྡེ་པས་ནི། འབྱུང་བ་དང་འབྱུང་འགྱུར་གྱི་ཁྱད་པར་ཙམ་ཡིན་གྱི་
སེམས་ཅན་མིན་ཏེ། དཔེར་ན། རི་ར་ལུག་གི་གདོང་བ་ཅན་བཞིན་ནོ་ཞེས་ཟེར། བྱེ་བྲག་སྨྲ་བས་ནི།
དེ་དག་དམྱལ་བ་པ་ཡིན་ཀྱང་གནས་སྐབས་དམྱལ་བའི་མེ་ལ་སོགས་པས་མི་གནོད་པ་ནི། ལས་ཀྱིས་མཚམས་
བཅད་པའི་དབང་གིས་ཡིན་ཞེས་ཟེར་རོ། ། ཚ་དམྱལ་དེ་དག་ལས་གཞན་ཆུ་བུར་ཅན་སོགས་གྲང་དམྱལ་བརྒྱད་
ཡོད་དེ། ཆུ་བུར་ཅན་དང་། ཆུ་བུར་རྡོལ་བ་དང་། སོ་ཐམ་ཐམ་པ་དང་། ཨ་ཆུ་ཟེར་བ་དང་། ཀྱི་
ཧུད་ཟེར་བ་དང་། ཨུཏྤལ་ལྟར་གས་པ་དང་། པདྨ་ལྟར་གས་པ་དང་། པདྨ་ལྟར་ཆེར་གས་པ་རྣམས་སུ་
ཡོད་པའི་ཕྱིར། དེ་དག་གི་དང་པོ་གཉིས་དང་ཕྱི་མ་གསུམ་ནི་ལུས་ཀྱི་འགྱུར་བ་དང་མཐུན་པའི་མིང་དང་།
194



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
ལྷག་མ་གསུམ་ནི་སྒྲའི་འགྱུར་བ་དང་མཐུན་པའི་མིང་ངོ༌། དེ་དག་ཀྱང་འཛམ་བུའི་གླིང་གི་འོག་ཚ་དམྱལ་གྱི་
ཐད་བྱང་ཕྱོགས་འཁྱག་རུམ་གྱི་ནང་ན་གནས་པར་བཤད་དོ། ། ཉི་ཚེ་བའི་དམྱལ་བ་ནི་མིའི་ཡུལ་གྱི་མྱ་ངམ་གྱི་ཐང་
སྟོང་སོགས་ན་གནས་པ་ཉིན་ཞག་རེ་ལ་དམྱལ་བའི་སྡུག་བསྔལ་དང་མཐོ་རིས་ཀྱི་བདེ་བ་འདྲེས་མར་མྱོང་བ་སྟེ།
ལུང་ཀོ་ལྤགས་ཀྱི་གཞི་སོགས་ལས་གསུངས་པ་རྣམས་སོ། ། ཡི་དྭགས་ཀྱི་གནས་ཀྱི་རྩ་བ་ནི་རྒྱ་མཚོ་ཆེན་པོ་དང་།
དེ་དག་གི་གནས་རྒྱལ་པོའི་ཁབ་ནི་གླིང་འདི་ཉིད་ཀྱི་འོག་དཔག་ཚད་ལྔ་བརྒྱ་འདས་པ་ན་ཡི་དྭགས་ཀྱི་གྲོང་ཁྱེར་
སེར་སྐྱ་ཞེས་བྱ་བ་ན་ཡོད་ལ། དེ་ན་ཡི་དྭགས་ཀྱི་གཙོ་བོ་ཆོས་ཀྱི་རྒྱལ་པོ་གཤིན་རྗེ་ཞེས་བྱ་བ་འཕེན་བྱེད་མི་དགེ་
བ་དང་རྫོགས་བྱེད་དགེ་བས་བྱས་པ་ལྷའི་དཔལ་ལྟ་བུ་མྱོང་བ་ཞིག་ཡོད་ཅིང་། དེའི་འཁོར་ན་ཡི་དྭགས་ཀྱི་རིས་
སུམ་ཅུ་རྩ་དྲུག་ཡོད་པ་དྲན་ཉེའི་མདོ་ལས་བཤད་ལ། ས་ཡི་དངོས་གཞི་ལས་ནི། ཕྱི་ནང་ཟས་སྐོམ་གྱི་སྒྲིབ་པ་
ཅན་ཏེ་ཡི་དྭགས་རིས་གསུམ་དུ་བཤད་ཅིང་། ཁ་འཐོར་བ་ནི། མཁའ་ལ་རྒྱུ་བའི་རྡུལ་ཁྲོད་ཀྱི་ཤ་ཟར་བགྲང་
བ་དང་། མྱ་ངམ་གྱི་ཐང་ལའང་ཡོད་པར་ཀོ་ལྤགས་ཀྱི་གཞི་ལས་བཤད་པ་རྣམས་ཡིན་ནོ། ། དུད་འགྲོ་ཕལ་ཆེ་བ་
ཕྱིའི་རྒྱ་མཚོ་དང་། ཁ་འཐོར་བ་མི་དང་འདོད་ལྷའི་གནས་སོགས་དང་། བྱེ་སྨྲས་དམྱལ་བ་ནའང་ཡོད་པར་
བཤད་ལ། ལྷ་མ་ཡིན་ནི། རི་རབ་ཀྱི་ཆུ་མཚམས་མན་ནས་གསེར་གྱི་ས་གཞིའི་བར་གྱི་ཁོང་སེང་ན་གནས་ཏེ།
རི་རབ་ཀྱི་ཆུ་མཚམས་མན་ཆད་དཔག་ཚད་ཆིག་ཁྲི་ཆིག་སྟོང་རེ་གཞལ་བའི་ཁོང་སེང་ན་གྲོང་ཁྱེར་འོད་ལྡན་དང་།
སྐར་ཕྲེང་གི་གྲོང་དང་། ཟབ་པའི་གྲོང་དང་། མཛེས་པའི་གྲོང་ཞེས་བྱ་བ་ན། རིམ་པ་བཞིན་ལྷ་མ་ཡིན་གྱི་
དབང་པོ་སྒྲ་གཅན་དང་། མགུལ་ཕྲེང་དང་། མེ་ཏོག་ཕྲེང་དང་། ཐགས་བཟང་རིས་སོགས་འཁོར་བཅས་
གནས་ཤིང་། བརྒྱ་བྱིན་ལ་འགྲན་པར་བྱེད་པའི་སྲུང་མ་ནས་རྟའི་བར་ཡང་ཆ་འདྲ་རེ་ཡོད་པར་དྲན་ཉེར་
བཤད་དོ། །
ས་
ལྷ་གནས་དང་ཉི་མ་ལྡོག་དུས་སོགས་བཤད་པ།
ཉི་ཟླ་ལྷུན་པོའི་ཕྱེད་ནའོ། ། ཞེས་སོགས་ཀྱི་ལྷ་གནས་བཤད་པ་སྟེ། ས་དང་འབྲེལ་བའི་ལྷ་གནས་ལ་
གཞལ་མེད་ཁང་ལ་བརྟེན་པ་དང་རི་ལ་བརྟེན་པ་གཉིས་ལས། དང་པོ་ནི་ཉི་ཟླ་སྐར་མ་རྣམས་ཡིན་ལ། འོ་ན།
ཉི་ཟླ་རྒྱུ་སྐར་རྣམས་མཐོ་དམན་ཇི་ཙམ་ནས་རྒྱུ་ན། ཆུ་མཚམས་ཡན་གྱི་ལྷུན་པོའི་ཕྱེད་གཉའ་ཤིང་འཛིན་རིའི་
195



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
རྩེ་དང་ཐད་མཉམ་དཔག་ཚད་བཞི་ཁྲིའི་སྟེང་ན་འཁོར་བའི་རླུང་གི་སྟེང་ན་རྒྱུ་ལ། ཟླ་བ་ལ་ཐད་ཀར་དཔག་
ཚད་ལྔ་བཅུ་དང༌། ཉི་མ་ལ་ཐད་ཀར་དཔག་ཚད་ལྔ་བཅུ་ང་གཅིག དེ་གཉིས་ཀའི་མཐའ་སྐོར་ལ་ནི་སུམ་
འགྱུར་དང་། རྔམས་སུ་དཔག་ཚད་ཕྱེད་དྲུག་དང་གཅིག་གི་བཅོ་བརྒྱད་ཆ་གཅིག་གོ། རྒྱུ་ནི། ཟླ་བའི་
འོག་གཞི་ཆུ་ཤེལ་ལས་གྲུབ་ཅིང་། དེའི་སྒེར་གྱི་བྱེད་ལས་བསིལ་བ་དང་མིག་ལ་ཕན་པ། ཉི་མའི་འོག་གཞི་མེ་
ཤེལ་ལས་གྲུབ་ཅིང་དེའི་བྱེད་ལས་ཚ་བ་དང་མིག་ལ་གནོད་པ། དེ་གཉིས་ཐུན་མོང་གི་བྱེད་ལས་ལོ་ཏོག་སྨིན་པ་
དང་སྣང་བ་སྟེར་བར་བྱེད་ལ། དཀྱིལ་འཁོར་དེ་གཉིས་ཀའི་སྟེང་དུ་འཕང་དཔག་ཚད་ཕྱེད་པའི་གསེར་གྱི་ར་
བས་བསྐོར་བ། རིན་པོ་ཆེ་སྣ་བཞིའི་རྩིག་སྐྱབ་དང་། འོག་གཞི་ཚོན་སྣ་བརྒྱ་རྩ་གཅིག་གིས་བཀྲ་བའི་སྟེང་
རིན་པོ་ཆེའི་ཁང་བཟང་། སྐྱེད་མོས་ཚལ། དཔག་བསམ་གྱི་ཤིང་། མེ་ཏོག་མནྡར་བ་སྤུས་(པུས་)མོ་
ནུབ་ཙམ་དུ་འགྲེམས་པ་སོགས་ལྷའི་འབྱོར་པ་དུ་མ་དང་བཅས་པ་སྟེ་ལྷའི་བུ་ཉི་མ་དང་ཟླ་བ་འཁོར་བཅས་གནས་
པ་ཡིན་ནོ། ། སྐར་མ་ནི། རྒྱུ་ཆུ་ཤེལ་ལས་གྲུབ་ཅིང་ཆེ་བ་ལ་རྒྱང་གྲགས་བཅོ་བརྒྱད་དང་། འབྲིང་ཕལ་ཆེ་བ་
ལ་བཅུ་དང་བཅུ་གཉིས་ཙམ། ཆུང་བ་ལ་གསུམ་དང་གཅིག་སོགས་སྣ་ཚོགས་དང་། གླིང་བཞི་གཅིག་གི་
དབང་དུ་བྱས་པའི་སྐར་མའི་གྲངས་ནི་དུང་གཉིས་བྱེ་བ་བརྒྱད་ས་ཡ་ལྔ་ཡོད་པར་དྲང་སྲོང་གར་གའི་ལྟས་ཀྱི་རྣམ་
པ་བསྟན་པའི་མདོ་ལས་བཤད་ཅིང་། སོ་སོའི་འོག་གཞིའི་སྟེང་ན་གསེར་གྱི་ར་བ་སོགས་ལྷའི་འབྱོར་པའི་
ཚོགས་གོང་དང་འདྲ་བ་ཡོད་པར་བཤད་དོ། ། ཉི་མས་གླིང་བཞི་ལ་སྣང་བའི་བྱ་བ་བྱེད་ཚུལ་ནི། བྱང་དུ་ནམ་
ཕྱེད་པ། ཤར་དུ་ཉི་མ་ནུབ་པ། ལྷོར་ཉི་མ་ཕྱེད་པ། ནུབ་ཏུ་ཉི་མ་ཤར་བ་རྣམས་ཉིན་ཞག་གཅིག་ལ་དུས་
མཉམ་པའི་ཚུལ་གྱིས་འཁོར་བར་བྱེད་ཅིང་། སའི་སྟོད་འགྲེལ་ལས། གང་གི་ཚེ་ཉིན་ཞག་མཉམ་པ་དེའི་ཚེ་
ན་དེ་ལྟར་བགྲང་གི་གཞན་ན་ནི་ཆ་ཡོད་པར་བལྟའོ། ། ཞེས་གསུངས་པས་དུས་མཉམ་ཚུལ་དེ་ནི་སྟོན་དཔྱིད་ཉིན་
མཚན་མཉམ་པའི་ཉིན་ཞག་རེ་ལ་ཡིན་གྱི། ཉིན་མཚན་འཕེལ་འགྲིབ་ཀྱི་དབང་གིས་ཐམས་ཅད་དུ་ངེས་པ་མེད་
པའི་ཕྱིར་རོ། །
དབྱར་གྱི་ཟླ་བ་གཉིས་པ་ཡི། ། ཞེས་སོགས་ཀྱི་དབྱར་དགུན་ཉི་མ་ལྡོག་དུས་བཤད་པ་ལ། འགྲེལ་ཊཱིཀ་
རྣམས་སུ། དབྱར་གྱི་ཟླ་བ་གཉིས་པ་ཡི། ། སོགས་ཀྱི་དོན་དབྱར་ཟླ་གཉིས་པའི་ཚེས་བརྒྱད་ལ་དབྱར་ཉི་ལྡོག་པ་
དང༌། དགུན་ཟླ་བཞི་པའི་ཚེས་བརྒྱད་ལ་དགུན་ཉི་ལྡོག་པ་རྩ་བའི་ཚིག་ཟིན་སོར་བཞག་མཛད་ནས་བཤད་པ་
196



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
དང་། འགའ་ཞིག་ཏུ་དགུན་ཉི་རྒྱལ་དང་དབྱར་ཉི་ཆུ་སྟོད་ལ་ལྡོག་བར་མངོན་སུམ་གྱིས་གྲུབ་པས། མངོན་
པའི་ལུགས་འདིར་ལོ་འགོ་ཧོར་ཟླ་བརྒྱད་པ་དགུ་པ་ནས་འཛིན་དགོས་པ་སོགས་འདུལ་མངོན་མི་མཐུན་པར་
བཤད་མོད། ༧རྒྱལ་མཆོག་ལྔ་པ་ཆེན་པོས། ལས་ཆོག་རྣམ་རྒྱལ་གསེར་མདོག་ལས། འོ་ན་ཁྱོད་ཀྱིས་
བཤད་པའི་ལོ་འགོ་འདི་ནས་དགུན་ཟླ་གཉིས་ལས་མ་འགྱངས་བར་དགུན་ཉི་ལྡོག་པར་མངོན་སུམ་གྱིས་གྲུབ་ན།
མཛོད་ལས། དགུན་རྣམས་ཀྱི་ནི་བཞི་པ་ལ། ། ཐུང་ངུ་འགྱུར་རོ་ཉིན་མོ་ལྡོག ཅེས་དགུན་ཟླ་བཞི་པ་ལ་ཉི་མ་
ལྡོག་པར་བཤད་པ་དང་འགལ་ལོ་ཞེ་ན། ཁ་ཅིག་འདི་གཙོ་བོར་བྱས་ནས་ལོ་འགོ་ཧོར་ཟླ་བརྒྱད་པའམ་དགུ་པ་
ནས་འཛིན་ལ། ཁ་ཅིག་འདུལ་མངོན་མི་མཐུན་པས་འདུལ་བའི་རྣམ་གཞག་ལ་མངོན་པས་མི་གནོད་དོ་ཞེས་
ཟེར་མོད། དེ་ནི་ཡར་ངོ་སྔོན་འགྲོའི་དགུན་ཟླ་བཞི་པ་དབོའི་ཟླ་བ་ཧོར་ཟླ་གཉིས་པའི་སྨད་ལ་ཉིན་མཚན་
མཉམ་པ་ཞག་གཅིག་འབྱུང་ལ། དེའི་ཕྱི་ཉིན་ནས་མཚན་མོ་ལས་ཉིན་མོ་རིང་དུ་འགྲོ་ལ། དེ་ནས་ཟླ་བ་
གསུམ་ལྷག་ཙམ་ལོན་པ་དཔྱིད་ཀྱི་བཞི་པ་ཆུ་སྟོད་ཀྱི་ཟླ་འགོ་ལ་དབྱར་ཉི་ལྡོག་ཅིང་། དེ་ནས་ཟླ་བ་གསུམ་ལོན་པ་
དབྱར་གྱི་གཉིས་པ་ཁྲུམས་ཀྱི་ཟླ་སྨད་ལ་སྟོན་ཉིན་མཚན་མཉམ་པའི་ཕྱི་ཉིན་ནས་རིང་ཐུང་དུ་འགྲོ་བའི་འདི་དང་
མཐུན་པར་བཤད་ན་ལེགས་སོ། ། ཞེས་པ་དང་མཐུན་པར་ཆོས་མངོན་རིན་ཆེན་འདྲེན་པའི་ཤིང་རྟ་ལས་ཀྱང་
གསུངས་པས། ལུགས་འདིའི་ལོ་འགོ་ཧོར་ཟླ་བཅུ་པའི་མར་ངོའི་ཚེས་གཅིག་ནས་འཛིན་པ་འདུལ་བ་དང་
མཐུན་ཞིང་། དེས་ན། དབྱར་གྱི་ཟླ་བ་གཉིས་པ་ཡི། ། ཐ་མའི་ཚེས་དགུ་ནས་མཚན་རིང་། ཞེས་པས་ཡར་
ངོ་སྔོན་འགྲོའི་དབྱར་ཟླ་གཉིས་པ་ཁྲུམས་ཀྱི་ཟླ་བ་ལ་སྟོད་སྨད་གཉིས་སུ་དབྱེ་བའི་ཟླ་སྨད་ལ་སྟོན་ཉིན་མཚན་
མཉམ་པའི་ཕྱི་ཉིན་ཚེས་དགུ་ནས་ཉིན་མོ་ལས་མཚན་མོ་རིང་དུ་འགྲོ་ལ། དེ་ནས་ཟླ་བ་གསུམ་ལྷག་ཙམ་ལོན་
པའི་ཡར་ངོ་སྔོན་འགྲོའི་དགུན་ཟླ་གཉིས་པ་རྒྱལ་ཟླའི་འགོར་དགུན་ཉི་ལྡོག་པའི་དོན་དང་། དགུན་རྣམས་ཀྱི་
ནི་བཞི་པ་ལ། ། ཐུང་ངུ་འགྱུར་རོ་ཉིན་མོ་ལྡོག ཅེས་པས་དགུན་ཉི་ལྡོག་ནས་ཟླ་བ་གསུམ་ལྷག་ཙམ་ལོན་པའི་
ཡར་ངོ་སྔོན་འགྲོའི་དགུན་ཟླ་བཞི་པ་དབོའི་ཟླ་སྨད་ལ་དཔྱིད་ཉིན་མཚན་མཉམ་བའི་ཕྱི་ཉིན་ནས་མཚན་མོ་ཐུང་
ལ་ཉིན་མོ་དེ་ལས་ལྡོག་སྟེ་རིང་དུ་འགྲོ་བའི་དོན་ཡིན་པར་གསུངས་པ་ལྟར་ཁས་བླངས་ན། རྩ་བའི་དགོངས་པ་
དང་འབྱོར་ལ་ལུང་རིགས་ཀྱི་མི་གནོད་ཅིང་འཇིག་རྟེན་གྱི་གྲགས་པ་སོགས་ཀྱིས་ཀྱང་མི་གནོད་པར་སྣང་ངོ༌། ། ཐ་
མའི་ཚེས་དགུ་ནས་མཚན་རིང་། ཞེས་པ་ཚེས་དགུ་དཔེ་ཙམ་བསྟན་པ་ཡིན་གྱི། དེར་ངེས་པ་ནི་མ་ཡིན་ཏེ།
བུ
197



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འགྲེལ་པ་མངོན་པའི་རྒྱན་ལས། འདིར་ཉི་མ་ལྡོག་པ་ཐམས་ཅད་སྤྱིར་ཚེས་དགུ་འབའ་ཞིག་ལ་ལྡོག་པར་འདོད་
པ་ནི་མ་ཡིན་ཏེ། དགུ་ལ་ལྡོག་པ་གསལ་བའི་དཔེར་བྱས་ནས། གཞན་ཡང་མཚོན་པའི་ཕྱིར་རོ། ། ཞེས་
གསུངས་པའི་ཕྱིར། ཇི་ཙམ་གྱིས་རིང་ཐུང་དུ་འགྱུར་ཞེ་ན། ཐང་གཅིག་གིས་ཉིན་མཚན་རིང་ཐུང་དུ་འགྱུར་
ལ། དེ་ནི་ཉིན་ཞག་གཅིག་ལ་ཆ་དགུ་བརྒྱར་བྱས་པའི་ཆ་གཅིག་ལ་བཞེད་དོ། ། འོ་ན་ཉི་མ་ལྡོག་པའི་དོན་གང་
ཞེ་ན། ཉི་མ་བྱང་ནས་ལྷོར་འགྲོ་བ་ནི་དབྱར་གྱི་ལྡོག་པ་ཡིན་པ་དང་། ལྷོ་ནས་བྱང་དུ་འགྲོ་བ་ནི་དགུན་གྱི་
ལྡོག་པ་ཡིན་པའི་ཕྱིར་དང་། ཉི་མ་ལྷོར་བགྲོད་མཐར་ཐུག་པའི་ཚེ་དཔག་ཚད་ཕྱེད་དྲུག་དང་གཅིག་གི་བཅོ་
བརྒྱད་ཆ་གཅིག་གླིང་ལས་རིམ་གྱིས་ཡོལ་ཏེ་ཕྱིའི་རྒྱ་མཚོའི་སྟེང་ནས་རྒྱུ་བས། དེའི་ཚེ་རྒྱ་མཚོའི་ཆུ་རྣམས་དྲོ་
ཞིང་ལུ་མ་དྲོ་བ་དང་། བྱང་བགྲོད་མཐར་ཐུག་པའི་ཚེ་དཔག་ཚད་ཕྱེད་དྲུག་དང་གཅིག་གི་བཅོ་བརྒྱད་ཆ་
གཅིག་རིམ་གྱིས་རྒྱ་མཚོ་ལས་ཡོལ་ཏེ་གླིང་གི་སྟེང་དུ་རྒྱུ་བས། དེའི་ཚེ་གླིང་རྣམས་དྲོ་ཞིང་རྒྱ་མཚོ་ལས་བྱུང་བའི་
ལུ་མ་རྣམས་གྲང་བའི་གནད་ཀྱང་དེ་ཡིན་ནོ། ། དབྱར་དགུན་ཉི་མ་རིང་ཐུང་འོང་བའང་དབྱར་ཉི་མ་གླིང་གི་
དབུས་ནས་རྒྱུ་བའི་ཚེ་འགྲོས་དལ་ལ། དགུན་ཉི་མ་གླིང་གི་མཐའ་ནས་རྒྱུ་བའི་ཚེ་འགྲོས་མྱུར་བའི་དབང་གིས་
ཡིན་ནོ། ། ཟླ་བ་འཕེལ་འགྲིབ་ཏུ་སྣང་བ་ཡང་ཉི་མ་དང་ཉེ་བའི་ཚེ་ཉི་མའི་འོད་ཕོག་པས་རང་གི་གྲིབ་མས་འགྲིབ་
པ་ཡིན་ཏེ། ཉི་མ་དང་ཤིན་ཏུ་ཉེ་བའི་གནམ་སྟོང་ལྟ་བུར་མ་ལུས་པར་འགྲིབ་པའི་ཕྱིར་གཏན་ནས་མི་སྣང་བ་
ཡིན་ལ། ཤིན་ཏུ་རིང་བའི་བཅོ་ལྔ་ལྟ་བུར་གྲིབ་མས་ཅུང་ཟད་ཀྱང་བསྒྲིབས་པ་མེད་པས་རྫོགས་པར་སྣང་བ་
ཡིན་ནོ། ། ཉི་ཟླ་རྒྱུ་སྐར་འདི་དག་ཀྱང་རྒྱལ་ཆེན་རིས་བཞིའི་ལྷར་གཏོགས་སོ། །
འདི་ལ་བང་རིམ་བཞི་ཡོད་དེ། ཞེས་སོགས་ཀྱིས་རི་ལ་གནས་པ་བཤད་པ་སྟེ། རི་རབ་འདི་ལ་གླིང་
བཞི་དང་དུས་མཉམ་དུ་འཆགས་པའི་ཁམས་ཐ་མ་ལས་གྲུབ་པའི་བང་རིམ་བཞི་ཡོད་ལ། བར་གྱི་ཐག་ཀྱང་ཆུ་
མཚམས་ནས་དཔག་ཚད་སྟོང་ཕྲག་བཅུ་བཅུའི་ས་ན་བར་རིམ་རེ་ཡོད་ཅིང་། ཕྱི་རོལ་དུ་ཇི་ཙམ་འཕགས་པའི་
བང་རིམ་དང་པོ་ལ་དཔག་ཚད་སྟོང་ཕྲག་བཅུ་དྲུག་དང་། གཉིས་པ་ལ་བརྒྱད། གསུམ་པ་ལ་བཞི། བཞི་
པ་ལ་གཉིས་རྣམས་རི་རབ་ལས་ཕྱིར་འཕགས་སོ། ། དེ་ཡང་བར་རིམ་དང་པོ་ལ་གནོད་སྦྱིན་ལག་ན་རིན་པོ་ཆེའི་
གཞོང་པ་བདུད་རྩིས་གང་བ་ཐོགས་པ། གཉིས་པ་ན་གནོད་སྦྱིན་ལག་ན་རིན་པོ་ཆེའི་ཕྲེང་བ་ཐོགས་པ་དང་།
གསུམ་པ་ལ་གནོད་སྦྱིན་རྒུན་ཆང་གིས་རྟག་ཏུ་མྱོས་པ་དང་། བཞི་པ་ལ་རྒྱལ་ཆེན་བཞིའི་རིས་ཀྱི་ལྷ་རྣམས་
198



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
གནས་ཏེ། བང་རིམ་བཞི་པའི་ཤར་ན་ཡུལ་འཁོར་སྲུངས་ཀྱི་ཕོ་བྲང་དང་། ལྷོ་ན་འཕགས་སྐྱེས་པོའི་ཕོ་བྲང་
དང་། ནུབ་ན་སྤྱན་མི་བཟང་གི་ཕོ་བྲང་། བྱང་ན་རྣམ་ཐོས་ཀྱི་ཕོ་བྲང་ཡོད་ལ། དེར་མ་ཟད་གསེར་རི་
བདུན་གྱི་སྟེང་ན་ཡང་རྒྱལ་ཆེན་བཞིའི་རིས་ཀྱི་ལྷ་གནས་པའི་ཕྱིར་དང་། ཡང་གི་སྒྲས་ཕྱིའི་ཁོར་ཡུག་དང་གླིང་
རྣམས་ཀྱི་རི་དང་ཤིང་དང་ཆུ་ལའང་རྒྱལ་ཆེན་རིས་བཞིའི་ལྷ་གནས་པ་བསྡུ་བའི་ཕྱིར་རོ། །
འདོད་ལྷ་རིགས་དྲུག་སྒྲ་དོན་དང་བཅས་པ།
ལྷུན་པོའི་རྩེ་ན་སུམ་ཅུ་གསུམ། ཞེས་སོགས་ཀྱི་སུམ་ཅུ་རྩ་གསུམ་བཤད་པ་སྟེ། ལྷུན་པོའི་རྩེ་ན་སུམ་ཅུ་
རྩ་གསུམ་གྱི་ལྷ་རྣམས་གནས་ལ། ཅིའི་ཕྱིར་སུམ་ཅུ་རྩ་གསུམ་ཞེས་བྱ་ཞེ་ན། དེ་ན་ནོར་ལྷ་བརྒྱད། དྲག་པོ་
བཅུ་གཅིག ཉི་མ་བཅུ་གཉིས། ཐ་སྐར་གྱི་བུ་གཞོན་ནུ་གཉིས་ཏེ་དབང་པོ་དང་ཉེ་དབང་བསྡོམས་པའི་གཙོ་
བོ་སུམ་ཅུ་རྩ་གསུམ་ཡོད་པས་སམ། ཡང་ན་རི་རབ་ཀྱི་སྟེང་ན་ཆོས་བཟང་ལྷའི་མདུན་ས་ལ་སོགས་པའི་ལྷ་
གནས་སུམ་ཅུ་རྩ་གསུམ་ཡོད་པས་དེ་སྐད་ཅེས་བྱའོ། ། འོ་ན། བརྒྱ་བྱིན་རང་ཉིད་གཙོ་བོའི་སྡེ་ཚན་གང་དུ་
གཏོགས་ན། ཉི་མ་བཅུ་གཉིས་ཀྱི་ནང་དུ་གཏོགས་ཏེ། བཅུ་གཉིས་པའི་ཐོགས་(ཐོག་)མ་དེ་བརྒྱ་བྱིན་ཉིད་
ཡིན་པའི་ཕྱིར་རོ། རི་རབ་དེའི་ངོས་རེ་ལ་དཔག་ཚད་བརྒྱད་ཁྲི་དང་། མཐའ་སྐོར་དུ་སུམ་འབུམ་ཉི་ཁྲིའོ། །
ལྷུན་པོའི་ཕྱོགས་མཚམས་ བཞི་ལ་ ལྷོ་ནུབ་ནས་གཡོན་བསྐོར་གྱི་རིམ་པ་བཞིན་དངུལ། བཻཌཱུརྨ། ཤེལ།
གསེར་རྣམས་ལས་གྲུབ་པའི་ཁང་བརྩེགས་ངོས་ལ་དཔག་ཚད་བརྒྱ་ཉེར་ལྔ་དང་། དཔངས་སུ་དཔག་ཚད་ལྔ་
བརྒྱ་ཡོད་པའི་ཁང་བརྩེགས་བཞི་དང་། དེ་རེ་རེ་ལ་ལྷ་རྣམས་བག་མེད་པའི་གནས་ལས་བསྲུང་ཕྱིར་གནོད་
སྦྱིན་ལག་ན་རྡོ་རྗེས་ལྷའི་ཆ་ལུགས་སུ་སྤྲུལ་པ་རེ་རེ་གནས་ལ། རི་རབ་ཀྱི་རྩེ་མོའི་དབུས་སུ་གྲོང་ཁྱེར་བལྟ་ན་སྡུག་
ཅེས་བྱ་བ་གསེར་གྱི་རང་བཞིན་གྱི་ངོས་རེ་ལ་དཔག་ཚད་ཉིས་སྟོང་ལྔ་བརྒྱ་རེ་དང་མཐའ་སྐོར་དུ་ཁྲི། ། དཔངས་སུ་
དཔག་ཚད་ཕྱེད་གཉིས་ཡོད་པ། འོག་གཞི་ཚོན་སྣ་བརྒྱ་རྩ་གཅིག་གིས་བཀྲ་བར་བྱས་པ། མནན་ན་ནེམ་པར་
བྱེད་ཅིང་བཏེག་ན་འཕར་བར་བྱེད་པའི་མཉེན་པ་མེ་ཏོག་མནྡ་ར་བས་ཁེངས་པ། དེ་ལ་ལྷའི་གྲོང་ཁྱེར་གྱི་སྒོ་
དགུ་བརྒྱ་གོ་དགུ་ཡོད་པ། སྒོ་རེ་རེ་ལ་གནོད་སྦྱིན་ལག་ན་རྡོ་རྗེའི་སྤྲུལ་པ་གོ་མཚོན་ཐོགས་པ་ལྔ་བརྒྱ་ལྔ་བརྒྱས་ལྷ་
རྣམས་སྲུང་བར་བྱེད་པའི་ཚུལ་དུ་གནས་ལ། གྲོང་ཁྱེར་དེའི་དབུས་ན་ལྷའི་དབང་པོའི་བཞུགས་གནས་རྣམ་
199



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
པར་རྒྱལ་བྱེད་ཀྱི་ཁང་བཟང་ཞེས་བྱ་བ། ངོས་རེར་དཔག་ཚད་ཉིས་བརྒྱ་ལྔ་བཅུ་རེ་སྟེ་མཐའ་སྟོང་གིས་བསྐོར་
བ། དཔངས་སུ་དཔག་ཚད་དྲུག་དང་གཅིག་གི་བཅོ་བརྒྱད་ཆ་གཅིག་ཡོད་པ། དེ་ལ་བ་གམ་བརྒྱ་རྩ་གཅིག་
དང་། དེ་རེ་རེ་རེ་ལལ་ཁང་པ་བརྩེགས་པ་བརྒྱ་བརྒྱ། ཁང་བརྩེགས་རེ་རེ་ལ་གནས་ཁང་བདུན་བདུན།
དེ་རེ་རེ་ལ་ལྷའི་བུ་མོ་བདུན་བདུན། དེ་རེ་རེ་ལ་གཡོག་མོ་བདུན་བདུན། དེ་རེ་རེ་སིལ་སྙན་བདུན་བདུན་
ཡོད་པར་བཤད་དོ། ། གྲོང་ཁྱེར་བལྟ་ན་སྡུག་དེའི་ཕྱི་རོལ་དཔག་ཚད་ཉི་ཤུར་ཕྱིན་པ་ན། ཤར་དུ་རྫིང་བུ་ཤིང་
དང་ལོ་མ་མེ་ཏོག་འབྲས་བུ་སྣ་ཚོགས་ཡོད་པའི་ཤིང་རྟ་སྣ་ཚོགས་ཀྱི་ཚལ། ལྷོར་རྫིང་བུ་ཤིང་དང་ལོ་མ་མེ་ཏོག་
འབྲས་བུ་རྒྱན་རྣམས་རྩུབ་ཅིང་། དེར་སླེབས་པ་ཙམ་གྱིས་ལུས་སེམས་རྩུབ་མོར་སོང་སྟེ། གཡུལ་སྤྲོད་པ་ལ་
དགའ་བར་འགྱུར་བས་རྩུབ་འགྱུར་གྱི་ཚལ། ནུབ་ན་རྫིང་བུ་ཤིང་དང་ལོ་མ་མེ་ཏོག་འབྲས་བུ་གོས་རྒྱན་རྣམས་
འདྲེས་ཤིང་། ལྷའི་བུ་བུ་མོ་རྣམས་འདྲེས་པར་གནས་པས་འདྲེས་ཚལ། བྱང་རྫིང་བུ་ཤིང་དང་ལོ་མ་མེ་ཏོག་
འབྲས་བུ་དགའ་བ། ལྷའི་བུ་དང་བུ་མོ་རྣམས་ཀྱང་དགའ་བར་གནས་པས་དགའ་བའི་ཚལ་རྣམས་ཡོད་ལ།
ཚལ་དེ་དག་གི་ཕྱོགས་བཞིར་དཔག་ཚད་ཉི་ཤུའི་ཕ་རོལ་ན་རིམ་བཞིན་ཤིང་རྟ་སྣ་ཚོགས་པ་དང་། རྩུབ་འགྱུར།
འདྲེས་པ། བཟང་པོ་ཞེས་བྱ་བའི་ས་གཞི་རེ་ཡོད་དོ། གྲོང་ཁྱེར་བལྟ་ན་སྡུག་དེའི་བྱང་ཤར་མཚམས་ན་ཤིང་
ཡོངས་འདུས་བརྟོལ་ལྗོན་པ་ཞེས་བྱ་བ་ཐུར་དུ་དཔག་ཚད་ལྔ་བཅུ་ཟུག་པ། དཔག་ཚད་བརྒྱ་གྱེན་དུ་ཕྱོགས་པ་
ཡལ་འདབ་ཀྱིས་དཔག་ཚད་ལྔ་བཅུར་ཁྱབ་པ། དྲིས་རྫི་ཕྱོགས་སུ་དཔག་ཚད་བརྒྱ་དང་། རྫི་ཕྱོགས་མིན་པར་
ལྔ་བཅུར་ཁྱབ་པ་ཡོད་ལ། ཤིང་དེའི་དྲུང་ན་ཨར་མོ་ནིག་ལྟ་བུའི་ལྭ་བ་དཀར་པོའི་རྡོ་ལེབ་ངོས་རེར་དཔག་ཚད་
ལྔ་བཅུ་སྟེ། མཐའ་ཉིས་བརྒྱས་འཁོར་བ་འཕང་དུ་དཔག་ཚད་དྲུག་དང་གཅིག་གིས་བཅོ་བརྒྱད་ཆ་གཅིག་ཡོད་
པ་དེའི་སྟེང་དུ་དབང་པོ་ཉེ་དབང་དང་བཅས་པའི་ཁྲི་ལ་ལྷ་རྣམས་དབྱར་ཟླ་བ་བཞིར་གནས་ཤིང་། དེའི་དྲུང་
དུ་གླང་པོ་ཆེ་ས་སྲུངས་ཀྱི་བུ་ལུས་ཀྱི་སྲིད་དུ་དཔག་ཚད་གསུམ་ཞེང་དུ་གཅིག་མཐའ་སྐོར་དུ་བདུན་ཡོད་པ།
མགོ་སུམ་ཅུ་རྩ་གསུམ་སྤྲུལ་ནས་དབུས་མར་བརྒྱ་བྱིན་དང་གཞན་རྣམས་ལ་ཉེ་དབང་སོ་གཉིས། ལུས་བྱིན་པོར་
ལྷ་རྣམས་བཞོན་ནས་ཨར་མོ་ནིག་ལྟ་བུའི་སྟེང་དུ་བསྐལ་པའི་རླུང་ལྟར་འགྱོགས་པར་འགྲོ་ལ། དེར་གླང་ཆེན་
གྱི་ལུས་བཞག་ནས་ལྷའི་བུ་རྫུ་འཕྲུལ་དང་ལྡན་པའི་བདག་ཉིད་དུ་གནས་སོ། ། གྲོང་ཁྱེར་བལྟ་ན་སྡུག་དེའི་ལྷོ་ནུབ་
མཚམས་དཔག་ཚད་བཅུ་གཉིས་ཀྱིས་ཆོད་པའི་ས་ན་ཆོས་བཟང་ལྷའི་མདུན་ས་ཞེང་དུ་དཔག་ཚད་སུམ་བརྒྱ་དང་
པ་
200



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
མཐའ་སྐོར་དགུ་བརྒྱ་ཡོད་པ། གྲོང་ཁྱེར་བལྟ་ན་སྡུག་ལས་དཔག་ཚད་ཕྱེད་བཞིར་གྱེན་དུ་འཕགས་པ། འོག་
གཞི་ཡང་ཐོག་ཀ་བ་སྤྱི་འདུས་ཀྱི་གདུང་སོགས་ཤེལ་ལས་གྲུབ་པ། དབུས་ན་བིཌཱུརྱའི་ཀ་བ་ཟུར་བརྒྱད་པ་སྤྱི་
འདུས་ཀྱི་གདུང་ལ་སྐུ་ཚེའི་ཚད་ཙམ་གྱིས་མ་རེག་པ། དེ་ན་ཡང་ལྷའི་དབང་པོས་ཆོས་སྟོན་པའི་གསེར་ཁྲི་དང་
ཉེ་དབང་རྣམས་ཀྱི་ཁྲི་བཤམས་པ་དེར་ལྷ་རྣམས་འདུས་ནས་ལྷ་དང་མིའི་དོན་དང་ཆོས་སེམས་ཤིང་ཆོས་དང་ཆོས་
མིན་གྱི་འདུན་འགྲོས་བགྲོ་བར་བྱེད་ལ། དེར་ལྷ་རྣམས་འདུས་པ་ན་སུམ་ཅུ་རྩ་གསུམ་པའི་སྲུང་མ་རྒྱལ་ཆེན་
བཞིའི་གཡོག་དང་། རྒྱལ་ཆེན་བཞིའི་བུ་དང་། རྒྱལ་ཆེན་རྣམས་ཟླ་བ་ཕྱེད་ཕྱེད་ཀྱི་ཚེས་བརྒྱད་དང་
བཅུགཉིས་བཅོ་ལྔ་ལ་རིམ་བཞིན་གླིང་བཞིའི་འཇིག་རྟེན་ཐམས་ཅད་ཉུལ་ནས་ཆོས་དང་མཐུན་མི་མཐུན་ཅི་བྱས་
ལྷ་རྣམས་ལ་སྦྲན་པ་ན། དེའི་ཚེ་ཆོས་དང་མི་མཐུན་ན་མི་དགའ་ཞིང་སྨོད་ལ་ཆོས་དང་མཐུན་ན་དགའ་ཞིང་
བསྔགས་པར་བརྗོད་པ་དང་། གཞན་ཡང་བརྒྱ་སྦྱིན་ལ་གླང་པོ་ཆེ་རབ་བརྟན་དང་ས་སྲུངས་ཀྱི་བུ་གཉིས་སོ་
སོར་གླང་གཡོག་བརྒྱད་སྟོང་བརྒྱད་སྟོང་དང་། ནུབ་ཕྱོགས་ཀྱི་གླིང་ཕྲན་ཁམ་བུ་ཅན་ན་གནས་པའི་རྟ་སྤྲིན་གྱི་
ཤུགས་ཅན་རྟ་གཡོག་བརྒྱད་སྟོང་དང་བཅས་པ་དང་། ལྷའི་རྔ་བོ་ཆེ་ཆོས་ཀྱི་སྡོམ་བཞི་དང་། དམག་ཉེ་བར་
ཞི་བར་བྱེད་པའི་སྒྲ་སྒྲོག་པ་སོགས་ལྷའི་འབྱོར་པའི་ཁྱད་པར་བསམ་གྱིས་མི་ཁྱབ་པ་ཡོད་དོ། །
དེ་སྟེང་ལྷ་རྣམས་གཞལ་མེད་ཁང་། ཞེས་པས་འཐབ་བྲལ་ཡན་གྱི་ལྷ་རྣམས་ཀྱི་གཞལ་མེད་ཁང་བཤད་
པ་སྟེ། སུམ་ཅུ་རྩ་གསུམ་དེའི་སྟེང་ན་འཐབ་བྲལ་ནས་འོག་མིན་གྱི་བར་གྱི་ལྷ་རྣམས་ཀྱི་གཞལ་མེད་ཁང་ཡོད་
ཅིང་། དང་པོ་དེ་མན་ཆད་དུ་འཐབ་པ་ཡོད་ལ། འདི་ནས་ལྷ་མ་ཡིན་དང་ཕན་ཚུན་འཐབ་པ་དང་བྲལ་པས་
ན་འཐབ་བྲལ་ཞེས་བྱའོ། ། འདི་མན་ཆོད་དུ་འཐབ་པ་ཡོད་དེ་ལྷ་རྣམས་ཀྱང་ལྷ་མ་ཡིན་དང་འཐབ་ན་གཞན་ལ་ལྟ་
ཅི་སྨོས་པའི་ཕྱིར། ལྷ་མ་ཡིན་རྣམས་ཀྱང་ལྷ་ལ་འཐབ་པར་ནུས་ཏེ། ལྷའི་ལོངས་སྤྱོད་ལ་འགྲན་ནུས་པ་དང་།
ལྷའི་གཉེན་ཟླའང་ཡིན་པའི་ཕྱིར་རོ། ། ཇི་ལྟར་འཐབ་ན། འཇིག་རྟེན་དུ་ཆོས་མིན་དར་བ་ན། ལྷའི་དཔུང་
འགྲིབ་ཅིང་ལྷ་མིན་གྱི་དཔུང་འཕེལ་བར་འགྱུར་ལ། དེའི་ཚེ་ལྷའི་བདུད་རྩི་ལ་ཕྲག་དོག་དང་། རང་གི་བུ་མོ་
ལྷས་འཕྲོག་པ་ལ་སེར་སྣའི་དབང་གིས་ལྷ་མིན་རྣམས་ལྷུན་པོའི་ཆུ་མཚམས་ཀྱི་ཁོང་སེང་ནས་འཐོན་ཏེ་སྟེང་གི་
ནམ་མཁར་འཕགས་པ་ན། དཀར་ཕྱོགས་ཀྱི་ཀླུ་དང་། གནོད་སྦྱིན་ལག་ན་གཞོང་ཐོགས། འཕྲེང་ཐོག
རྟག་མྱོས། རྒྱལ་ཆེན་བཞི་སྟེ་ལྷའི་སྲུང་མ་ལྔ་དང་རིམ་བཞིན་འཐབ་པ་ལས། སྲུང་མ་འོག་མ་འོག་མས་
201



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བཟློག་མ་ནུས་ན། གོང་མ་གོང་མར་སྦྲན་ཏེ་གོང་འོག་བསྡོམས་ཏེ་འཐབ་ཀྱང་བཟློག་མ་ནུས་པའི་ཚེ་རྒྱལ་ཆེན་
བཞིས་ལྷའི་དབང་པོ་ལ་འདི་སྐད་ཅེས་གསོལ་ཏོ། ཀོའུ་ཤི་ཀ་བདག་ཅག་རྣམས་ལྷ་མ་ཡིན་གྱིས་ཕམ་པར་བྱས་
ན། གང་གི་དུས་ལ་བབ་པ་མཁྱེན་པར་མཛོད་ཅིག་ཅེས་གསོལ་པ་དང་། དབང་པོས་ཀྱང་ལྷ་རྣམས་ལ་སྦྲན་
ཏེ་ལྷན་ཅིག་རྩུབ་འགྱུར་གྱི་ཚལ་དུ་ཕྱིན་ཏེ་གཡུལ་འགྱེད་པར་མོས་པར་བྱས་ནས་དཔུང་ཚོགས་ཡན་ལག་བཞི་དང་
བཅས་ཏེ་རི་རབ་ཀྱི་ལྷོ་ཕྱོགས་སུ་འཐབ་ཅིང་། དེའི་ཚེ་ལྷ་མིན་རྣམས་ཕམ་ན་ཆུ་མཚམས་ཐུག་པར་བྲོས། ལྷ་
རྣམས་ཕམ་ན་གྲོང་ཁྱེར་བལྟ་ན་སྡུག་གི་བར་དུ་བྲོས་ནས་སྒོ་རྣམས་གཅོད་པར་བྱེད་དོ། ། འཐབ་བྲལ་བ་ལ་མཚེ་མ་
ཞེས་ཀྱང་བྱ་སྟེ། ཐོག་མར་སྐྱེ་བའི་ཚེ་ལྷའི་བུ་དང་བུ་མོ་ཟུང་རེ་སྐྱེ་བས་དེ་སྐད་དུ་བརྗོད་ལ། སྐྱེ་བ་གཅིག་
ཐོགས་པའི་བྱང་སེམས་ཀྱི་རྒྱལ་ས་དང་། དགའ་བ་མཆོག་དང་ལྡན་པས་ན་དགའ་ལྡན། རང་གི་སྤྲུལ་པ་ལ་
ཇི་ལྟར་འདོད་འདོད་དུ་ལོངས་སྤྱོད་པས་ན་འཕྲུལ་དགའ། གཞན་གྱི་སྤྲུལ་པ་ལ་ཐུན་མོང་དུ་ཇི་ལྟར་འདོད་
འདོད་དུ་ལོངས་སྤྱོད་པས་ན་གཞན་འཕྲུལ་དབང་བྱེད་ཅེས་བྱའོ། ། འདོད་པའི་ལྷ་རྣམས་ཀྱི་གཟུགས་དཀར་
དམར་སེར་པོ་ཅི་རིགས་དང་གཞལ་ཡས་ཁང་ཡང་ཆེད་དུ་བྱས་པ་དང་མ་བྱས་པར་སྒྲ་མི་སྙན་མ་གཏོགས་པའི་
གླིང་གསུམ་གྱི་མིའི་གནས་བཞིན་ཅི་རིགས་སུ་ཡོད་ལ། ཚངས་རིས་སོགས་གཟུགས་ཁམས་གནས་རིགས་བཅུ་
བདུན་སོ་སོའི་སྒྲ་བཤད་ཚུལ་ནི་སླ་ཞིང་། དེ་དག་གི་གནས་ཀྱི་འོག་གཞིའི་རྒྱུར་ཆེད་སོགས་ཀྱང་རྒྱས་འགྲེལ་
རྣམས་ལས་ཤེས་པར་བྱའོ། ། འདོད་ལྷ་རིས་དྲུག་ལ་ས་བོན་འབྱུང་བ་མེད་ཀྱང་། ཆགས་པའི་གདུང་བ་སེལ་
བའི་འཁྲིག་པ་སྤྱོད་ཚུལ་ཡོད་དེ། འདོད་ལྷའོག་མ་གཉིས་དབང་པོ་གཉིས་སྦྱོར་དང་། འཐབ་བྲལ་བ་འཁྱུད་
པ། དགའ་ལྡན་པ་ལག་པ་བཅང་པ། འཕྲུལ་དགའ་བ་རྒོད་པ། གཞན་གཞན་འཕྲུལ་དབང་བྱེད་པ་
བལྟས་པ་ཙམ་གྱིས་སྤྱོད་པར་བྱེད་ལ། བྱེ་བྲག་སྨྲ་བས་ཡུལ་གང་ཤས་ཆེ་བ་དེ་སྲིད་དུ་ཆགས་པའང་ཤས་ཆེ་བས་
འདོད་ལྷ་རྣམས་དབང་པོ་གཉིས་སྦྱོར་ཁོ་ན་ཡིན་ཀྱང་། གོང་དུ་བཤད་པ་ནི་འཁྲིག་པའི་ཡུན་ཚད་བསྟན་པའོ་
ཟེར། འཁྲིག་པ་སྤྱོད་པ་ན་རླུང་འབྱུང་བ་ཙམ་ལས་ས་བོནའབྱུང་བ་མེད་ཀྱང་། ལྷ་ཕོ་མོ་སོ་སོའི་པང་དུ་རྫུས་
ཏེ་སྐྱེ་བ་ལ་ལྷའི་བུ་དང་བུ་མོའི་ཐ་སྙད་བྱེད་པས་འགལ་བ་མེད་དོ། ། འདོད་ལྷ་དྲུག་ལ་མས་རིམ་བཞིན་ཐོག་མར་
ཚེ་ལོ་བརྒྱ་པའི་དུས་ཀྱི་བྱིས་པ་ལོ་ལྔ་ལོན་པ་ནས་ལོ་བཅུ་ལོན་པའི་བོང་ཚད་ཙམ་དུ་སྐྱེ་ཞིང་། འདོད་ཁམས་པ་
ནི་ངོ་ཚ་ཁྲེལ་མེད་ཤས་ཆེ་བས། དམིགས་བསལ་རེ་གཉིས་མ་གཏོགས་གཅེར་བུར་སྐྱེ་ལ། གཟུགས་ཁམས་ཀྱི་
202



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
ལྷ་ནི་དེ་གཉིས་སྤངས་པས་བོང་ཚད་ཀུན་རྫོགས་ཤིང་གོས་དང་བཅས་ཏེ་སྐྱེའོ། ། །
འདོད་པ་སྐྱེ་བ་གསུམ་པོ་ནི། ཞེས་སོགས་ཀྱི་དོན། མདོ་ལས་འདོད་པ་སྐྱེ་བ་གསུམ་དུ་བཤད་པ་ནི།
མི་དང་འདོད་ལྷ་འོག་མ་བཞི་ནི་སྔར་ཇི་ལྟར་བྱུང་བའི་འདོད་ཡོན་ལ་འདོད་པ་ལྟར་ལོངས་སྤྱོད་པས་འདོད་པ་སྐྱེ་
བ་དང་པོ་དང་། འཕྲུལ་དགའ་བས་རང་གི་སྤྲུལ་པ་ལ་ལོངས་སྤྱོད་པས་གཉིས་པ་དང་། གཞན་འཕྲུལ་
དབང་བྱེད་པས་གཞན་གྱི་སྤྲུལ་པ་ལ་ཐུན་མོང་དུ་ལོངས་སྤྱོད་པས་གསུམ་པ་ཡིན་ནོ། ། ཡང་མདོ་ལས་བདེ་བ་སྐྱེ་བ་
གསུམ་དུ་བཤད་པ་ནི། བསམ་གཏན་དང་པོ་ལས་གསུམ་དུ་ཕྱེ་བ་ནི་དབེན་པ་ལས་སྐྱེས་པའི་བདེ་བ་སྐྱེ་བ་དང་།
གཉིས་པ་ལ་ས་གསུམ་དུ་ཕྱེ་བ་ནི་ཏིང་ངེ་འཛིན་ལས་སྐྱེས་པའི་བདེ་བ་སྐྱེ་བ་དང་། གསུམ་པ་ལས་གསུམ་དུ་ཕྱེ་
བ་ནི་དགའ་བ་མེད་པའི་བདེ་བ་སྐྱེ་བ་གསུམ་དུ་བཤད་དོ། ། བསམ་གཏན་ཁྱད་པར་ཅན་ནི་བཏང་སྙོམས་ཀྱི་ས་པ་
ཡིན་ཀྱང་། བདེ་བའི་སས་བསྡུས་ཀྱི་རྣམ་སྨིན་ཡོད་པས་བདེ་བ་སྐྱེ་བ་མ་ཡིན་པའི་སྐྱོན་མེད་དོ། །
གནས་ནས་གནས་འོག་ཇི་སྲིད་བར། ། ཞེས་སོགས་ཀྱི་དོན། རྒྱལ་ཆེན་རིས་བཞིའི་རྩ་བའི་གནས་བང་
རིམ་བཞི་པ་ནས་གནས་འོག་མ་འཛམ་བུ་གླིང་གི་བར་དཔག་ཚད་བཞི་ཁྲི་ཡོད་པ་ལྟར། དེའི་གོང་མ་སུམ་ཅུ་རྩ་
གསུམ་པའི་བར་དཔག་ཚད་བཞི་ཁྲི་ཡོད་ལ། དེ་བཞིན་དུ་སུམ་ཅུ་རྩ་གསུམ་ནས་གཞན་འཕྲུལ་དབང་བྱེད་ཀྱི་
བར་གོང་འོག་དཔག་ཚད་འདབ་འགྱུར་འདབ་འགྱུར་དུ་རྩི་ཚུལ་རིགས་འགྲེའོ། ། དེ་དག་གི་རྒྱར་ཚད་ཀྱང་འདོད་
ལྷ་གོང་མ་བཞིའི་གནས་ནི་སུམ་ཅུ་རྩ་གསུམ་དང་མཉམ་ལ། བསམ་གཏན་བཞིའི་གནས་ནི་མས་རིམ་བཞིན་
གླིང་བཞི་དང་སྟོང་སྤྱི་ཕུད་དང་སྟོང་གཉིས་བར་མ་དང་སྟོང་ཆེན་པོའི་འཇིག་རྟེན་གྱི་ཁམས་དང་མཉམ་མོ། །
རང་གི་རྫུ་འཕྲུལ་ཐོབ་པའམ་གཞན་གྱི་རྫུ་འཕྲུལ་ལ་མ་བརྟེན་པར་འོག་མས་གོང་མ་མཐོང་བ་མེད་དེ། གོང་
མར་འགྲོ་མི་ནུས་པའི་ཕྱིར་རོ། ། །
གླིང་བཞི་དང་ནི་ཉི་ཟླ་དང་། ། ཞེས་སོགས་ཀྱིས། མདོ་ལས་སྟེང་གསུམ་དུ་བཤད་པའི་དོན་བཤད་པ་སྟེ།
གླིང་བཞི་ཉི་ཟླ་རི་རབ་འདོད་ལྷ་ཚངས་པའི་འཇིག་རྟེན་གྱི་བར་སྟོང་ལ་ནི། སྟོང་སྤྱི་ཕུད་དང་། སྟོང་སྤྱི་ཕུད་
སྟོང་ལ་ནི་སྟོང་གཉིས་བར་མ་དང་། སྟོང་གཉིས་བར་མ་སྟོང་ལ་ནི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་
ཁམས་ཞེས་བྱ་ལ། སྟོང་གསུམ་རེ་རེའི་མཐར་ཡང་མུ་ཁྱུད་རེ་རེས་བསྐོར་བར་བཤད་དོ། ། དེ་དག་གི་འོག་གཞི་
རླུང་དཀྱིལ་ཡན་འཇིག་འཆགས་གནས་བ་དུས་མཉམ་མོ། ། བསམ་གཏན་གཉིས་པ་ཡན་ཆད་སྟོང་གསུམ་དུ་
203



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
གཏོགས་པར་མ་བཤད་ཀྱང་། རྒྱ་ཆེར་རོལ་པ་ལས་ནི། འོག་མིན་བར་སྟོང་གསུམ་དུ་འདུས་པར་གསུངས་སོ། །
སེམས་ཅན་གྱི་ལུས་ཚད་དང་ཚེ་ཚད་སོགས་བཤད་པ།
འཛམ་བུ་གླིང་པ་རྣམས་ཀྱི་ཚད། ཅེས་སོགས་ཀྱིས་སེམས་ཅན་གྱི་ལུས་ཚད་བཤད་པ་སྟེ། ངན་འགྲོ་
བའི་ལུས་ཚད་ཆེ་ཆུང་གཅིག་ཏུ་མ་ངེས་ལ། འཛམ་གླིང་ཚེ་ལོ་བརྒྱ་པའི་མིའི་ལུས་ཚད་ནི། མི་ཚད་ལྡན་གྱི་ཁྲུ་
བཞི་འམ་ཕྱེད་བཞི་དང་། ཤར་ནུབ་བྱང་གསུམ་ལ་རིམ་བཞིན་ཁྲུ་བརྒྱད་དང་བཅུ་དྲུག་སོ་གཉིས། འདོད་ལྷ་
རིས་དྲུག་ལ། རྒྱལ་ཆེན་རིས་བཞི་རྒྱང་གྲགས་ཀྱི་བཞི་ཆ་ནས། གཞན་འཕྲུལ་དབང་བྱེད་མན་འོག་མ་འོག་མ་
ལས་གོང་མ་གོང་མ་ཉིས་འགྱུར་རོ། ། གཟུགས་ཅན་དང་པོ་ཚངས་རིས་པའི་ལུས་དཔག་ཚད་ཕྱེད་ནས་འོད་ཆུང་
མན་གསུམ་ལ་དཔག་ཚད་ཕྱེད་ཕྱེད་འཕར་ལ། ཚད་མེད་འོད་ནས་སྤྲིན་མེད་པར་ཉིས་འགྱུར་ཉིས་འགྱུར་རྩིས་
སྤྲིན་མེད་པའི་ལུས་དཔག་ཚད་བརྒྱ་ཉེར་བརྒྱད་དགོས་པ་ལས་དཔག་ཚད་གསུམ་དོར་བས་བརྒྱ་ཉེར་ལྔའོ། །
བསོད་ནམས་སྐྱེས་ནས་ཉིས་འགྱུར་ཉིས་འགྱུར་སྟེ། དེ་ལྟར་རྩིས་བས་འོག་མིན་པའི་ལུས་ལ་དཔག་ཚད་ཁྲི་དྲུག་
སྟོང་ཡོད་དོ། །
སྒྲ་མི་སྙན་ན་ཚེ་སྟོང་སྟེ། ། ཞེས་སོགས་ནི་མཐོ་རིས་ཀྱི་ཚེ་ཚད་བཤད་པ་སྟེ། སྒྲ་མི་སྙན་པ་ནི་ཚེ་ལོ་སྟོང་དུ་
ངེས་པ་དང་། ནུབ་དང་ཤར་གཉིས་ནི་རིམ་པ་བཞིན་ཕྱེད་ཕྱེད་སྤངས་པས་ཚེ་ལོ་ལྔ་བརྒྱ་དང་ཉིས་བརྒྱ་ལྔ་
བཅུའོ། ། འཛམ་བུ་གླིང་པའི་ཚེ་ཚད་ལ་ངེས་པ་མེད་དེ། ཐ་མར་ནི་ཚེ་ལོ་བཅུ་པ་དང་། དང་པོར་ནི་ཚེ་ལོ་
དཔག་མེད་ཐུབ་པའི་ཕྱིར་རོ། ། །
མི་རྣམས་ཀྱི་ལོ་ལྔ་བཅུ་ལ། ། ཞེས་སོགས་འདོད་ལྷའི་ཚེ་ཚད་བཤད་པ་སྟེ། མི་ལོ་ལྔ་བཅུ་ལ་འདོད་ལྷ་
འོག་མ་རྒྱལ་ཆེན་རིས་བཞི་པའི་ཉིན་ཞག་གཅིག་དང་། དེ་སུམ་ཅུ་ལ་ཟླ་བ། དེ་བཅུ་གཉིས་ལ་ལོ་གཅིག་རྩིས་
པས་རང་ལོ་ལྔ་བརྒྱ་ཐུབ་བོ། ། དེའི་གོང་མ་སུམ་ཅུ་རྩ་གསུམ་ལ་སོགས་པའི་ཉིན་ཞག་དང་ཚེ་ཚད་གཉིས་ཀ་ཉིས་
འགྱུར་ཏེ། དཔེར་ན། སུམ་ཅུ་རྩ་གསུམ་པར་མཚོན་ན། མི་ལོ་བརྒྱ་ལ་དེའི་ཉིན་ཞག་གཅིག དེ་སུམ་
ཅུར་ཟླ་བ། དེ་བཅུ་གཉིས་ལ་ལོ་གཅིག་རྩིས་པས་རང་ལོ་ཆིག་སྟོང་ཐུབ་པར་གསུངས་པའི་རིགས་འགྲེ་གཞན་
འཕྲུལ་དབང་བྱེད་པར་སྦྱོར་སླ་ཞིང་། གཉའ་ཤིང་འཛིན་ཡན་ཆོད་ཉི་ཟླ་མེད་པས་བྱ་སྐད་འབྱིན་མི་འབྱིན་
204



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
དང་གཉིད་བྲོ་བ་སངས་མ་སངས་དང་མེ་ཏོག་ཁ་འབྱེད་འཛུམ་ལ་བརྟེན་ནས་ཉིན་མཚན་གྱི་ཐ་སྙད་བྱེད་དོ། །
གཟུགས་ཅན་ཉིན་མཚན་མེད་ཚེ་ནི། ། ཞེས་སོགས་ཀྱི་དོན། གཟུགས་ཀྱི་ཁམས་ན་ཉིན་མཚན་གྱི་ཐ་
སྙད་མེད་ཀྱང་། གཟུགས་ཁམས་ཀྱི་ལྷ་རྣམས་ཀྱི་ཚེ་ཚད་ནི། གོང་དུ་ལུས་ཀྱི་ཚད་བཤད་པའི་རིགས་པས་
གཞལ་བ་སྟེ། དེའི་རིགས་འགྲེ་སྦྱར་དགོས་ལ། སྦྱོར་ཚུལ་ནི། གཟུགས་ཅན་དང་པོ་བསྐལ་པ་ཕྱེད། །
དེའི་གོང་མ་ཕྱེད་ཕྱེད་བསྐྱེད། ། འོད་ཆུང་རྣམས་ཀྱི་ལྟག་ཡན་ཆོད། ། ཚེ་ནི་ཉིས་འགྱུར་ཉིས་འགྱུར་ཏེ། ། སྤྲིན་
མེད་བསྐལ་པ་གསུམ་དོར་རོ། ། ཞེས་པའི་སྡོམས་ལྟར་བསྐྱུར་ཚུལ་ཤེས་དགོས་སོ། ། །
གཟུགས་མེད་བསྐལ་པ་སྟོང་ཕྲག་ནི། ། ཞེས་སོགས་ཀྱི་དོན་ཡང་། གཟུགས་མེད་ནམ་མཁའི་ཚེ་ཚད་
བསྐལ་པ་ཉིས་ཁྲི། རྣམ་ཤེས་བཞི་ཁྲི། ཅི་ཡང་མེད་དྲུག་ཁྲི། སྲིད་རྩེ་བ་བརྒྱད་ཁྲི་སྟེ། ། འོག་མ་འོག་མ་ལས་
སྟོང་ཕྲག་ཉི་ཤུ་ཉི་ཤུ་རེ་ལྷག་པ་ཡིན་ནོ་བསྐལ་པ་བརྩི་ཚུལ་ཡང་། འོད་ཆུང་ནས་བཟུང་སྟེ་བསྐལ་ཆེན་དང་།
དེའི་འོག་མ་རྣམས་ནི་བསྐལ་ཆེན་གྱི་ཕྱེད་ལ་བསྐལ་པའི་ཐ་སྙད་བྱས་པའོ། །
ཡང་སོས་ལ་སོགས་དྲུག་རིམ་བཞིན། ། ཞེས་སོགས་ཀྱིས། ཡང་སོས་པའི་ཉིན་ཞག་ཟླ་ལོ་ཚེ་ཚད་རྣམས་
རྒྱལ་ཆེན་རིས་བཞི་པ་དང་འདྲ་བ་ནས་ཚ་བའི་ཚེ་ཚད་སོགས་གཞན་འཕྲུལ་དབང་བྱེད་པ་དང་མཉམ་ལ།
རབ་ཏུ་ཚ་བ་བར་བསྐལ་ཕྱེད་དང་མནར་མེད་པ་བར་བསྐལ་གཅིག་གོ། །
དུད་འགྲོ་རྣམས། མཆོག་རིང་བསྐལ་པའོ། ། ཞེས་པ་ནི། དུད་འགྲོའི་ཚེ་ཚད་ཐུང་བ་ལ་ངེས་པ་མེད་
ཅིང་། མཆོག་ཏུ་རིང་བ་ནི་བར་བསྐལ་གཅིག་ཐུབ་པའང་ཡོད་དོ། །
ཡི་དྭགས་རྣམས། ཟླ་བ་ཉིན་ཞག་གིས་ལྔ་བརྒྱ། ། ཞེས་པས་མིའི་ཟླ་བ་གཅིག་ལ་ཡི་དྭགས་ཀྱི་ཉིན་ཞག་རེ་
རྩིས་པས་ཚེ་ཚད་ལོ་ལྔ་བརྒྱའོ། །
ཏིལ་སྦྱངས་ནང་ནས་ལོ་བརྒྱ་ཞིང་། ། ཞེས་སོགས་ཀྱིས་གྲང་དམྱལ་བའི་ཚེ་ཚད་བཤད་པ་སྟེ། ཏིལ་གྱི་
བང་བ་མ་ག་དྷའི་བྲེ་བོ་ཆེའི་ཁལ་བརྒྱད་ཅུ་ཤོང་བ་ཞིག་གི་ནང་ནས། མི་ལོ་བརྒྱ་བརྒྱ་སོང་བ་ན་ཏིལ་འབྲུ་རེ་
ཕྱུངས་པའི་ཏིལ་སྦྱངས་གང་ཟད་པ་ནི་ཆུ་བུར་ཅན་གྱི་ཚེ་ཚད། ཆུ་བུར་རྡོལ་བ་ལ་སོགས་པའི་གྲང་དམྱལ་
གཞན་གྱི་ཚེ་ནི་སྔ་མ་སྔ་མ་ལས་ཉི་ཤུར་བསྒྱུར་བའི་འགྱུར་གྱིས་ཕྱི་མ་ཕྱི་མ་རྣམས་རིང་ངོ་། །
སྒྲ་མི་སྙན་མ་གཏོགས་པར་འཆི། ། ཞེས་སོགས་ཀྱི་དོན། འོ་ན། གོང་དུ་བཤད་པའི་ཚེ་ཚད་དེ་རྣམས་
205



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ངེས་པ་ཅན་ཡིན་ནམ་ཞེ་ན། མ་ཡིན་ཏེ། སྒྲ་མི་སྙན་པ་ནི་ལས་ཀྱི་ནུས་པ་བསམ་གྱིས་མི་ཁྱབ་པས་སྟོང་དུ་
ཐུབ་པར་ངེས་ལ། གཞན་རྣམས་ཀྱི་སྤྱིའི་ཚད་སྨོས་པ་ཡིན་གྱི། ངེས་པ་མ་ཡིན་ཏེ། དེ་རྣམས་ལ་བར་མ་
དོར་འཆི་བ་ཡོད་པའི་ཕྱིར་ཞེས་བཤད་དོ། །
གཟུགས་མིང་དུས་མཐའ་རྡུལ་ཡིག་དང་། ། ཞེས་སོགས་ནི། རྡུལ་ཕྲ་རབ་ནི་གཟུགས་ཀྱི་ཆུང་མཐའ་
དང༌། མིང་གི་ཐུང་མཐའ་ནི་ཡི་གེ་གཅིག་དང་། དུས་ཀྱི་ཐུང་མཐའ་ནི་སྐད་ཅིག་མ་སྟེ། དེ་དག་བསགས་
པ་ལས་རིམ་པ་བཞིན་དཔག་ཚད་དང་། བསྟན་བཅོས་དང་། བསྐལ་བ་སོགས་འགྲུབ་པོ་ཞེས་རྩོམ་གཞི་
མདོར་བསྟན་པ་ཡིན་པའི་ཕྱིར་རོ། །
ཕྲ་རབ་རྡུལ་དང་ནི། རྡུལ་ཕྲན་དང་ནི་དེ་བཞིན་དུ། ། ཞེས་སོགས་ཀྱིས་གཟུགས་ཀྱི་ཚད་རྒྱས་པར་
བཤད་པ་སྟེ། རྡུལ་ཕྲ་རབ་དང་། རྡུལ། ལྕགས་རྡུལ། ཆུ་རྡུལ། རི་བོང་གི་རྡུལ། ལུག་རྡུལ།
གླང་རྡུལ། ཉི་ཟེར་རྡུལ། སྲོ་མའི་རྡུལ། ཤིག་རྡུལ། ནས། སོར་ཚིགས་ཀྱི་བར་གོང་མ་གོང་མ་བདུན་
བསྒྱུར་ལ་ཕྱི་མ་ཕྱི་མའི་རྡུལ་ཞེས་ཐ་སྙད་འདོག་ཅིང་། སོར་ཚིགས་ཉེར་བཞི་ལ་ཁྲུ་གང་། ཁྲུ་བཞི་ལ་གཞུ་
གང་། གཞུ་འདོམ་ལྔ་བརྒྱ་ལ་རྒྱང་གྲགས་གཅིག་དང་། གྲོང་ལས་རྒྱང་གྲགས་གཅིག་གིས་འཕགས་པ་ལ་
དགོན་པར་འདོད་ལ། རྒྱང་གྲགས་བརྒྱད་ལ་དཔག་ཚད་ཅེས་བྱའོ། ། །
སྐད་ཅིག་མ་བརྒྱ་ཉི་ཤུ་ལ། ། ཞེས་སོགས་ཀྱིས་དུས་ཀྱི་ཚད་བཤད་པ་སྟེ། སྐྱེས་བུ་སྟོབས་དང་ལྡན་པའི་སེ་
གོལ་གཅིག་གཏོགས་པའི་ཡུན་ལ་ཆ་རེ་ལྔ་ཕྱེ་བའི་ཆ་གཅིག་ལ་དུས་མཐའི་སྐད་ཅིག་མ་གཅིག དེ་བརྒྱ་དང་ཉི་
ཤུ་ལ་དེའི་སྐད་ཅིག་མ་གཅིག དེའི་སྐད་ཅིག་མ་དྲུག་ཅུ་ལ་ཐང་གཅིག ཐང་གཅིག་དང་ཡུད་ཙམ་དང་ཉིན་
ཞག་གསུམ་གོང་ནས་གོང་དུ་སུམ་ཅུར་བསྒྱུར་བ་ལ་ཟླ་བ་གཅིག། ཞག་མི་ཐུབ་དང་བཅས་པའི་ཟླ་བ་བཅུ་
གཉིས་ལ་ལོ་གཅིག་གོ།
མཁས་པ་ལ་
བསྐལ་པའི་རྣམ་གཞག་བཤད་པ།
བསྐལ་པ་རྣམ་པ་མང་བཤད་པ། ། ཞེས་སོགས་མདོར་བསྟན་རྒྱས་བཤད་གཉིས་ཀྱི་སྒོ་ནས་བསྐལ་པའི་
རྣམ་གཞག་བཤད་ པ་ སྟེ། དེ་ལ་ བར་བསྐལ། འཇིག་བསྐལ། འཆགས་བསྐལ། གནས་ བསྐལ།
206



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
སྟོངས་བསྐལ། བསྐལ་ཆེན་ཞེས་བསྐལ་པའི་རྣམ་པ་མང་པོ་བཤད་པ་དེ་དག་ལས། འཇིག་བསྐལ་ནི།
དམྱལ་བར་སེམས་ཅན་སྐྱེ་འཕྲོ་ཆད་ཅིང་། སྔར་ཡོད་ལས་ཟད་པ་རྣམས་གནས་གོང་དུ་སྐྱེ་ལ། ལས་མ་ཟད་
པ་རྣམས་ཀྱང་འཇིག་རྟེན་གྱི་ཁམས་གཞན་གྱི་དམྱལ་བར་སྐྱེས་ཏེ་དམྱལ་བའི་སེམས་ཅན་སྟོངས་པ་ནས་སྣོད་ཀྱི་
འཇིག་རྟེན་ཟད་པའི་བར་ཡིན་ནོ། ། དེ་ཡང་མནར་མེད་དུ་སེམས་ཅན་སྐྱེ་འཕྲོ་ཆད་པ། འཛམ་གླིང་ཚེ་ལོ་
བརྒྱད་ཁྲིར་འཕེལ་པ། གནས་བསྐལ་གྱི་མཇུག་རྫོགས་པ། འཇིག་བསྐལ་གྱི་འགོ་རྩོམ་པ་རྣམས་དུས་མཉམ་
པའི་ཚུལ་གྱིས་འབྱུང་ངོ༌། ། བྱིངས་ན་གནས་པའི་དུད་འགྲོ་དང་། ཡི་དྭགས་རྣམས་ཀྱང་ཚུལ་དེ་བཞིན་དུ་
སྟོངས་ལ། ལྷ་མིའི་ཡུལ་ན་གནས་པའི་དུད་འགྲོ་དང་ཡི་དྭགས་ནི་ལྷ་མི་རྣམས་དང་མཉམ་དུ་སྟོངས་པར་
འགྱུར་རོ། ། དེ་ནས་འཛམ་བུ་གླིང་པའི་མི་ཞིག་གི་རྒྱུད་ལ་ཆོས་ཉིད་ཀྱིས་བསམ་གཏན་དང་པོའི་དངོས་གཞི་སྐྱེས་
ཏེ། ཀྱེ་མ་དབེན་པ་ལས་སྐྱེས་པའི་དགའ་བ་དང་བདེ་བ་ནི་བདེ་བ་ཡིན་ནོ་ཞེས་སྒྲོགས་པའི་སྒྲ་དེས་འཛམ་གླིང་
ཁྱབ་པས། གང་གིས་ཐོས་པའི་མི་གཞན་ལའང་ཆོས་ཉིད་ཀྱིས་དང་པོའི་དངོས་གཞི་སྐྱེས་ཏེ། བསམ་གཏན་
དང་པོར་ཚེ་འཕོས་པའི་སྟོབས་ཀྱིས་སྟོངས་ཞིང་། དེ་ནས་རིམ་བཞིན་ཤར་ནུབ་རྣམས་ཀྱང་ཚུལ་དེ་བཞིན་དུ་
སྟོངས་པར་འགྱུར་རོ། ། སྒྲ་མི་སྙན་པ་རྣམས་རྣམ་སྨིན་གྱི་སྒྲིབ་པ་ཅན་ཡིན་པས། ཚེ་དེ་ལ་འདོད་ཆགས་དང་
བྲལ་བ་མི་སྲིད་ཀྱང་དེ་ནས་ཚེ་འཕོས་ཏེ་ངེས་པར་འདོད་ལྷར་སྐྱེས་པ་རྣམས་དང་། འདོད་ལྷ་རིགས་དྲུག་པོ་
རྣམས་ཀྱང་ཆོས་ཉིད་ཀྱིས་དང་པོའི་དངོས་གཞི་འཐོབ་སྟེ། བསམ་གཏན་དང་པོར་ཚེ་འཕོས་པའི་ཚུལ་གྱིས་
སྟོང་ངོ༌། ། དེ་ནས་བསམ་གཏན་དང་པོའི་ལྷ་ཞིག་གི་རྒྱུད་ལ་ཆོས་ཉིད་ཀྱིས་བསམ་གཏན་གཉིས་པའི་དངོས་གཞི་
སྐྱེས་པ་ན། ཀྱེ་མ་ཏིང་ངེ་འཛིན་ལས་སྐྱེས་པའི་དགའ་བ་དང་བདེ་བ་ནི་བདེ་བ་ཡིན་ནོ་ཞེས་སྒྲོགས་པའི་སྒྲ་ཐོས་
པསདང་པོའི་ལྷ་གཞན་རྣམས་ཀྱང་ཆོས་ཉིད་ཀྱིས་གཉིས་པའི་དངོས་གཞི་འཐོབ་སྟེ། དང་པོའི་ལྷ་རྣམས་
གཉིས་པར་ཚེ་འཕོས་པའི་ཚུལ་གྱིས་སྟོང་པར་འགྱུར་རོ། ། དེ་ལྟར་མནར་མེད་དུ་སེམས་ཅན་གསར་དུ་སྐྱེ་བའི་
འཕྲོ་ཆད་པ་ནས། བསམ་གཏན་དང་པོའི་བཅུད་སྟོངས་པའི་བར་ལ་བར་བསྐལ་བཅུ་དགུའི་ཡུན་ཡོད་དོ། །
དེའི་ཚེ་ལྷ་རྣམས་ཀྱི་དུས་དུས་སུ་ཆར་ཕབ་པ་མེད་པས། ཡོངས་གྲགས་ཀྱི་ཉི་མ་འདི་ཉིད་སྔར་ལས་འོད་བཞི་
འགྱུར་གྱི་ཚ་བར་གྱུར་ཏེ་རྩྭ་དང་ཤིང་དང་གེལ་བ་དང་ནགས་ཚལ་རྣམས་སྐམ་པར་འགྱུར་ལ། དེ་ནས་ཉི་མ་
གཉིས་པ་ཤར་ནས་ཆུ་ཕྲན་དང་སྟེང་(ལྟེང་)ཀ་རྣམས་སྐམ་པར་འགྱུར། དེ་ནས་ཉི་མ་གསུམ་པ་ཤར་ནས་ཆུ་
207



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཀླུང་ཆེ་ཆུང་རྣམས་སྐམ་པར་འགྱུར། དེ་ནས་ཉི་མ་བཞི་པ་ཤར་ནས་མཚོ་མ་དྲོས་པ་སྐམ་པར་འགྱུར་ལ། དེ་
ནས་ཉི་མ་ལྔ་པ་ཤར་ནས་ཕྱིའི་རྒྱ་མཚོ་ཡང་སྐམ་པར་འགྱུར་ཞིང་། དེ་ནས་ཉི་མ་དྲུག་པ་ཤར་བས་གླིང་བཞི་རི་
རབ་དང་བཅས་པ་རྣམས་ད་བར་འཐུལ་པར་འགྱུར་ལ། དེ་ནས་ཉི་མ་བདུན་པ་ཤར་ནས་མེ་ལྕེ་གཅིག་ཏུ་
འབར་ཞིང་འདོད་པའི་སྣོད་རྣམས་ལྷག་མ་མེད་པར་བསྲེགས་ཤིང་། དེས་རྐྱེན་བྱས་ནས་བསམ་གཏན་དང་
པོའི་སས་བསྡུས་ཀྱི་མེས་བསམ་གཏན་དང་པོའི་གཞལ་མེད་ཁང་སྟོངས་པ་རྣམས་ཀྱང་སྲེག་པར་འགྱུར་རོ། །
བསམ་གཏན་དང་པོའི་སྣོད་སྲེག་བྱེད་ཀྱི་མེ་ནི་འདོད་པའི་མེ་མ་ཡིན་ཏེ། འདོད་པའི་མེས་དེ་སྲེག་མི་ནུས་པའི་
ཕྱིར་ཏེ། དེ་གཉིས་ས་ཐ་དད་ཡིན་པའི་ཕྱིར་རོ། ། དེ་ལྟར་ཉི་མ་ཕྱི་མ་དྲུག་པོ་རྣམས་ཀྱང་སྔ་མ་སྔ་མ་ལས་ཕྱི་མ་ཕྱི་
མ་བཞི་འགྱུར་བཞི་འགྱུར་གྱི་ཚ་ཞིང་། དེ་དག་གི་བར་གྱི་ཐག་ཀྱང་ཡུན་ཤིན་ཏུ་རིང་ངོ༌། ། དེ་ལྟར་སྣོད་འཇིག་
པ་ལ་བར་བསྐལ་གཅིག་སྟེ། སྣོད་བཅུད་འཇིག་པའི་ཡུན་བསྡོམས་ན་བར་བསྐལ་ཉི་ཤུའོ། ། འདི་ནི་མེས་
འཇིག་པའི་དབང་དུ་བྱས་ཀྱིས། ཆུས་འཇིག་པའི་ཚེ་གནས་འོག་མ་པ་རྣམས་སྔར་བཞིན་གོང་མ་གོང་མར་སྐྱེས་
ནས་བསམ་གཏན་གཉིས་པའི་ལྷཞིག་གི་རྒྱུད་ལ་ཆོས་ཉིད་ཀྱི་གསུམ་པའི་དངོས་གཞི་སྐྱེས་པ་ནས་རླུང་གི་འཇིག་
པའི་ཚེ་གསུམ་པའི་ལྷ་ཞིག་གི་རྒྱུད་ལ་ཆོས་ཉིད་ཀྱིས་བཞི་པའི་དངོས་གཞི་སྐྱེས་ཏེ་གནས་གོང་མར་ཚེ་འཕོས་པའི་
ཚུལ་གྱི་འོག་མ་འོག་མ་སྟོང་ཚུལ་སོགས་མེས་འཇིག་གི་རིགས་པས་ཤེས་པར་བྱའོ། །
གཡས་འངག་ག་རགས་པས་ཤེས་པར་བྱའོ། ། ་ ་
འཇིག་རྟེན་ཆགས་ཚུལ་དང་བར་བསྐལ་བཤད་པ།
འཆགས་པ་དང་པོའི་རླུང་ནས་ནི། ། ཞེས་སོགས་ཀྱིས་སྣོད་བཅུད་ཀྱི་འཇིག་རྟེན་འཆགས་ཚུལ་བཤད་པ་
སྟེ། དེ་ཡང་རྒྱལ་སྲས་མ་ལས། ལུགས་ཀྱིས་ན་ཐ་མར་འཇིག་པ་གང་ཡིན་པ་དེ་ནི་དང་པོར་འཆགས་པ་ཡིན་
ནོ། ། ཞེས་སོགས་གསུངས་པ་ལྟར། འཇིག་རྟེན་སྔ་མ་ཞིག་པའི་སྟོངས་བསྐལ་གྱི་མཐར་ཡས་ནས་རླུང་འཇམ་
བུ་ལོ་གྲངས་དུ་མར་ལྡང་བ་ལ་བརྟེན་ནས་བསམ་གཏན་དང་པོའི་འོག་གཞི་རླུང་དཀྱིལ་འཆགས་ལ། དེ་རྗེས་
བསམ་གཏན་དང་པོའི་ཚངས་པའི་གཞལ་མེད་ཁང་ནས་འཐབ་བྲལ་བའི་གཞལ་མེད་ཁང་བར་ས་དང་མ་འབྲེལ་
བ་རྣམས་ཡས་རིམ་ནས་དང་། དེ་རྗེས་འོག་གཞིའི་རླུང་གི་དཀྱིལ་འཁོར་ནས་སུམ་ཅུ་རྩ་གསུམ་པའི་བར་
རྣམས་མས་རིམ་ནས་འཆགས་ལ། དེ་བཞིན་དུ་ཆུས་ཞིག་ན་དང་པོར་བསམ་གཏན་གཉིས་པ་ནས་དང་།
208



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
རླུང་གིས་ཞིག་ན་བསམ་གཏན་གསུམ་པ་ནས་འཆགས་པ་ཡིན་ནོ། ། བཅུད་ཀྱི་སེམས་ཅན་ནི། དང་པོར་འོད་
གསལ་བའི་ལྷ་ཞིག་ཚེ་འཕོས་ནས་བསམ་གཏན་དང་པོའི་གཞལ་མེད་ཁང་སྟོངས་པར་སྐྱེས་ཞིང་། དེ་གཅིག་
པུར་སྐྱོ་བར་གྱུར་ནས་བདག་དང་སྐལ་མཉམ་གཞན་དག་ཀྱང་འདིར་སྐྱེ་བར་གྱུར་ཅིག་ཅེས་སྨོན་ལམ་འདེབས་ལ།
དེའི་སྨོན་ལམ་ལས་སྐྱེས་པ་མ་ཡིན་ཡང་སྟེས་དབང་གིས་བསམ་གཏན་གཉིས་པའི་ལྷ་ལས་དང་བསོད་ནམས་ཟད་
པ་དག་ཤི་ནས་དེར་སྐྱེ་བ་ན། ཐོག་མར་སྐྱེ་བ་དེ་ཉིད་གཙོ་བོ་དང་རྗེས་སུ་སྐྱེ་བ་རྣམས་འཁོར་གྱིས་ཚུལ་དུ་གནས་
སོ། ། དེ་ནས་རིམ་གྱིས་ཚངས་པའི་མདུན་ན་འདོད་ནས་འདོད་པའི་ལྷ་རྣམས་ཀྱི་བར་སྐྱེ་ཞིང་། དེ་རྗེས་བྱང་
ནུབ་ཤར་ལྷོའི་མི་རྣམས་དང་། མི་དགེ་བ་ཆུང་འབྲིང་ཆེན་པོར་སྤྱད་པས་ཡི་དྭགས་དུད་འགྲོ་དམྱལ་བ་པ་
རྣམས་སྐྱེས་ལ། མནར་མེད་དུ་སེམས་ཅན་གཅིག་གསར་དུ་སྐྱེས་པ་དེའི་ཚེ་བཅུད་ཀྱི་སེམས་ཅན་འཆགས་པ་
རྫོགས་ཞིང་། དེ་ལྟར་སྣོད་འཆགས་པ་ལ་བར་བསྐལ་གཅིག་དང་བཅུད་འཆགས་པ་ལ་བར་བསྐལ་བཅུ་དགུ་སྟེ་
བསྡོམས་པའི་བར་བསྐལ་ཉི་ཤུའོ། ། ཆུས་འཇིག་དང་རླུང་འཇིག་གི་སྐབས་སུ་བསམ་གཏན་གཉིས་པ་དང་གསུམ་
པ་ནས་འཆགས་པའི་ཚེའང་ཚུལ་དེ་བཞིན་དུ་འཆགས་པ་ཡིན་ནོ། ། དེས་ན་ཚེ་ལོ་དཔག་མེད་ནས་བརྒྱད་ཁྲིའི་
བར་འགྲིབ་པ་དང་། མནར་མེད་དུ་སེམས་ཅན་གཅིག་སྐྱེས་པ། འཆགས་པའི་མཇུག་རྫོགས་པ། གནས་
བསྐལ་གྱི་འགོ་རྩོམ་པ་རྣམས་དུས་མཉམ་པའི་ཚུལ་དུ་འབྱུང་ངོ་།
བར་གྱི་བསྐལ་པ་དཔག་མེད་ནས། ། ཞེས་སོགས་ཀྱིས་གནས་བསྐལ་བཤད་པ་སྟེ། ཇི་ལྟར་ཞེ་ན།
འཛམ་བུ་གླིང་པའི་མི་རྣམས་ཚེ་ལོ་དཔག་མེད་ནས་བརྒྱད་ཁྲིར་འགྲིབ་པའི་བར་ནི་འཆགས་བསྐལ་དུ་གཏོགས་ལ།
གང་གི་ཚེ་བརྒྱད་ཁྲི་ནས་མར་འགྲིབ་སྟེ་ཚེ་ལོ་བཅུ་པར་ཐུག་པའི་བར་གྱི་ཡུན་ནི་བར་བསྐལ་གཅིག་སྟེ། དེ་ནི་
གནས་བསྐལ་ལ་བར་བསྐལ་ཉི་ཤུ་ཡོད་པའི་བར་བསྐལ་དང་པོ་དང་། དེ་རྗེས་ཡར་བརྒྱད་ཁྲིའི་བར་འཕེལ་བ་
དང་མར་བཅུ་པའི་བར་འགྲིབ་པའི་ཡུན་ལ་བར་བསྐལ་རེ་རེ་སྟེ་བར་གྱི་ཁུག་པ་བཅོ་བརྒྱད་དང་། ཐ་མ་ཚེ་ལོ་
བཅུ་པ་ནས་ཡར་བརྒྱད་ཁྲིའི་བར་འཕེལ་བ་ལ་བར་བསྐལ་གཅིག་སྟེ་ཉི་ཤུའོ། ། སའི་དངོས་གཞིར་གནས་བསྐལ་
ལ་འགྲིབ་འཕེལ་གྱི་ཁུག་པ་ཉི་ཤུར་བཤད་ལ། འདིར་ནི་ཐོག་མཐའ་གཉིས་ལ་རྐྱང་པ་རེ་དང་། བར་པ་
རྣམས་ཁུག་པ་ཡིན་ཀྱང་། ཡུན་རིང་ཐུང་མཉམ་སྟེ། ཆོས་ཉིད་ཀྱིས་བར་གྱི་ཁུག་པ་བཅོ་བརྒྱད་འགྲོས་མྱུར་
ལ། ཐོག་མཐའ་གཉིས་འགྲོས་བུལ་བའི་རྒྱུ་མཚན་གྱིས་ཐོག་མཐའ་གཉིས་ལ་ཡ་ཐོགས་རིང་མོ་དང་མ་ཐོག་རིང་
209



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མོ་ཞེས་བཤད་པའི་ཕྱིར་རོ། ། དེ་ལྟར་འཇིག་རྟེན་འདིའི་འཆགས་བསྐལ་དང་། གནས་བསྐལ་དང་། འཇིག་
བསྐལ་དང་། ཞིག་ནས་འདུག་པ་སྟེ་སྟོངས་བསྐལ་རྣམས་རེ་རེར་བར་བསྐལ་ཉི་ཤུ་ཉི་ཤུ་སྟེ་ཡུན་མཉམ་པ་ཡིན་
ལ། དེ་རྣམས་བསྡོམས་པ་ལ་བར་བསྐལ་བརྒྱད་ཅུ་ཡོད་པས་དེ་ལ་བསྐལ་ཆེན་གཅིག་ཅེས་བྱའོ། ། །
པ་ལ་བ
ས་ལས་སE
བསྐལ་ཆེན་གྱི་ཞར་བྱུང་བཤད་པ། །
དེ་གྲངས་མེད་གསུམ་ལ་སངས་རྒྱས། ། ཞེས་སོགས་ཀྱིས་བསྐལ་ཆེན་གྱི་ཞར་བྱུང་གི་དོན་བཤད་པ་སྟེ།
བསྐལ་ཆེན་གྲངས་མེད་གསུམ་དུ་ཚོགས་བསགས་པ་ལས་སངས་རྒྱས་འཇིག་རྟེན་དུ་འབྱུང་ན། དེ་ལྟར་བསྐལ་
ཆེན་གྲངས་མེད་པར་ལམ་བསྒོམ་ཞེས་དང་། གྲངས་མེད་གསུམ་དུ་ཚོགས་བསགས་ཞེས་པའི་གྲངས་མེད་དེ་ཇི་
ལྟར་ཞེ་ན། དེ་ནི་གྲངས་གཏན་མེད་ཀྱི་གྲངས་མེད་མིན་གྱི། གྲངས་ཀྱི་གནས་གཞན་དྲུག་ཅུར་ཕྱིན་པའི་
གྲངས་མེད་ཡིན་ལ། དེ་ཇི་ལྟར་ཞེ་ན། སྡོམ་ལས། གཅིག་བཅུ་བརྒྱ་སྟོང་ཁྲི་འབུམ་དང་། ། ས་ཡ་བྱེ་བ་དུང་
ཕྱུར་རྣམས། རྐྱང་པ་ཡིན་པར་ཤེས་པར་བྱ། ། ཐེར་འབུམ་ཁྲག་ཁྲིག་རབ་བཀྲམ་དང་། ། གཏམ་དཀྲིགས་མི་
འཁྲུགས་ཁྱད་ཕྱིན་དང༌། ། པང་སྟེང་དེད་འདྲེན་མཐའ་སྣང་དང་། ། རྒྱུ་རེག་འོད་མཛེས་དབང་པོ་དང་། །
ལེགས་ཕྱིན་རྟོགས་འགྲོ་བྱིང་རྡུལ་དང་། ། རྒྱ་རྟགས་སྟོབས་འཁོར་བརྡ་ཤེས་དང་། ། རྣམ་འབྱུང་དེང་ནི་སྟོབས་
མིག་རྣམས། ། ཆེན་པོ་དང་ནི་བཅས་པ་སྟེ། ། གྲངས་མེད་པ་ནི་ཐ་མ་ཡིན། ། བར་དུ་བརྒྱད་ནི་མ་རྙེད་པས། ། གང་
ཡང་རུང་བ་བརྒྱད་བསྣན་ཏོ། ། ཞེས་གསུངས་པ་ལྟར་ཡིན་ནོ། ། དེ་ཡང་། བསྐལ་པ་བཟང་པོ་འདི་ལྟ་བུ་ལ་
སངས་རྒྱས་འཇིག་རྟེན་དུ་འབྱུང་ལ། འབྱུང་ཚུལ་ཡང་། འཛམ་གླིང་ཚེ་ལོ་དཔག་མེད་ནས་བརྒྱད་ཁྲི་ཡན་
ཆོད་དུ་མི་འབྱུང་སྟེ། འཆགས་བསྐལ་མ་རྫོགས་ཤིང་མི་རྣམས་སྐྱོ་ཤས་ཆུང་བས་ཆོས་སྟོན་པའི་སྣོད་དུ་མི་རུང་
བའི་ཕྱིར་དང་། བརྒྱ་ལས་མར་འགྲིབ་པའི་དུས་སུའང་མི་འབྱུང་སྟེ། སྙིགས་མ་ལྔས་ལྷག་པར་བདོ་བས་ཆོས་
སྟོན་པའི་སྣོད་དུ་མི་རུང་བའི་ཕྱིར་རོ། ། དེ་དག་ཀྱང་བསྐལ་པ་འདི་དང་ཞིང་འདིའི་དབང་དུ་བྱས་ཀྱི་གཞན་དུ་མ་
ངེས་ཏེ། མཐེ་བོང་ཅན་གྱི་འཇིག་རྟེན་དུ་ཚེ་ལོ་བཅུ་པ་ལ་སངས་རྒྱས་ཀརྨ་ལ་དགའ་བ་འབྱུང་བར་སྙིང་རྗེ་པད་
དཀར་ལས་བཤད་ཅིང་། ཚེ་ལོ་དཔག་མེད་སོགས་བརྒྱད་ཁྲི་ཡན་ལའང་སངས་རྒྱས་འབྱུང་བར་མདོ་སྡེ་གཞན་
དག་ལས་བཤད་པའི་ཕྱིར་རོ། ། བསྐལ་ཆེན་ལའང་བར་བསྐལ་བརྒྱད་ཅུར་མ་ངེས་ཏེ། སངས་རྒྱས་དག་གི་
210



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
སྨོན་ལམ་དང་དགེ་བའི་དབང་གིས་བསྐལ་པ་ཀརྨ་ལྟ་བུ་ནི་བར་བསྐལ་བརྒྱད་ཅུ་ལ་བསྐལ་ཆེན་དུ་རྩིས་པ་དེ་ལས་
ཀྱང་ཤིན་ཏུ་རིང་བར་ཐུབ་དགོངས་སོགས་པས་བཤད་པའི་ཕྱིར་རོ། ། འོ་ན་ཐོག་མཐའ་གཉིས་དང་བར་གྱི་ཁུག་
པ་བཅོ་བརྒྱད་ལ་བསྐལ་བཟང་གི་སངས་རྒྱས་གང་དང་གང་འབྱུང་བ་ཡིན་ཞེ་ན། ཡ་ཐོག་རིང་མོའི་ཚེ་ལོ་
བརྒྱད་ཁྲི་ནས་མར་འགྲིབ་པར་རྩོམ་པའི་ཚེ་སངས་རྒྱས་འཁོར་བ་འཇིག་དང་། བཞི་ཁྲིའི་ཚེ་གསེར་ཐུབ།
ཉིས་ཁྲིའི་ཚེ་འོད་སྲུངས། བརྒྱ་པའི་ཚེ་སངས་རྒྱས་ཤཱཀྱ་ཐུབ་པ་སྟེ་སངས་རྒྱས་བཞི། ཚེ་ལོ་བཅུ་པ་ནས་ཡར་
འཕེལ་བརྒྱད་ཁྲིའི་བར་ལ་སངས་རྒྱས་མི་འབྱུང་ཞིང་། བར་ཁུག་དང་པོའི་མར་འགྲིབ་བརྒྱད་ཁྲིའི་ཚེ་སངས་
རྒྱས་བྱམས་པ་འཇིག་རྟེན་དུ་བྱོན་པ་ནས་བར་ཁུག་བཅོ་བརྒྱད་ཀྱི་མར་འགྲིབ་ཡན་སངས་རྒྱས་དགུ་བརྒྱ་གོ་ལྔ་
དང་། མ་ཐོག་རིང་མོའི་ཚེ་ལོ་བརྒྱད་ཁྲིའི་ཚེ་སངས་རྒྱས་ཐ་མ་མོས་པ་གཅིག་པོ་འབྱུང་བར་བཤད་ལ། དེ་
ལྟར་ན་སྟོན་པ་འདི་ཉིད་འཇིག་རྟེན་དུ་བྱོན་ནས་ལོ་དུང་ཕྱུར་ཕྲག་ལྔ་དང་བྱེ་བ་ཕྲག་བདུན་ནས་སངས་རྒྱས་
བྱམས་པ་འཇིག་རྟེན་དུ་བྱོན་པར་གསུངས་སོ། །
པར་
རང་སངས་རྒྱས་དང་འཁོར་ལོས་སྒྱུར་བ་བྱུང་ཚུལ་བཤད་པ། །
རང་སངས་རྒྱས་རྣམས་གཉིས་ཀ་ལ། ཞེས་སོགས་ཀྱིས་རང་སངས་རྒྱས་རྣམས་ཀྱི་འབྱུང་ཚུལ་བཤད་པ་སྟེ།
བསེ་རུ་ལྟ་བུ་དང་ཚོགས་ན་སྤྱོད་པའི་རང་རྒྱལ་དག་ནི་ཚེ་ལོ་ཡར་འཕེལ་དང་མར་འགྲིབ་གཉིས་ཀའི་དུས་ན་
འབྱུང་ཞིང་། དེ་དག་ཀྱང་རང་དོན་ལ་གཙོ་བོར་སྤྱོད་པ་ཡིན་པས་ཕལ་ཆེར་སངས་རྒྱས་མ་བཞུགས་པའི་ཞིང་
དུ་འབྱུང་ངོ་། ཚོགས་སྤྱོད་པ་ནི་མ་ངེས་ཀྱང་བསེ་རུ་ལྟ་བུ་ནི་བསྐལ་པ་བརྒྱར་བྱང་ཆུབ་ཀྱི་རྒྱུ་ཚོགས་གོམས་པར་
བྱས་ཏེ་རང་བྱང་ཆུབ་མངོན་དུ་བྱེད་དོ། ། །
འཁོར་ལོས་སྒྱུར་བ་འབྱུང་བ་ནི། ཞེས་སོགས་ཀྱིས་འཁོར་ལོས་སྒྱུར་བ་ནི་འཛམ་གླིང་ཚེ་ལོ་སྟོང་ཕྲག་
བརྒྱད་ཅུ་ལས་མི་ཕྱི་བ་སྟེ། དེ་ཡན་ཆོད་ཚེ་ལོ་དཔག་མེད་ནས་བརྒྱད་ཁྲིའི་བར་དུ་འབྱུང་ངོ༌། ། སྒྲ་དོན་ནི།
འཁོར་ལོ་རིན་པོ་ཆེས་གླིང་བཞི་སོགས་ལ་དབང་སྒྱུར་བས་དེ་སྐད་ཅེས་བྱའོ། ། དེ་ཉིད་འགྲན་ཟླ་མེད་པའི་ལས་
ཅན་ཡིན་པའི་ཕྱིར་གླིང་བཞི་གཅིག་དུ་གཉིས་ལ་སོགས་པ་མི་འབྱུང་སྟེ། དཔེར་ན་སངས་རྒྱས་གཉིས་འཇིག་
རྟེན་གྱི་ཁམས་གཅིག་ཏུ་ལྷན་ཅིག་མི་འབྱུང་བ་བཞིན་ཡིན་པའི་ཕྱིར། ཞེས་ཟེར་རོ། ། བྱེ་སྨྲས་ཁམས་མང་པོའི་
211



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མདོ་སོགས་ཀྱི་དགོངས་པ་དང་མཐུན་པར་འཇིག་རྟེན་གྱི་ཁམས་ཐམས་ཅད་དུ་སངས་རྒྱས་གཅིག་མ་གཏོགས་
གཉིས་སོགས་མི་འབྱུང་སྟེ། སངས་རྒྱས་གཅིག་གིས་འདུལ་བར་མི་ནུས་པའི་སེམས་ཅན་དེ་སངས་རྒྱས་གཞན་
གྱིས་ཀྱང་འདུལ་བར་མི་འོས་པའི་ཕྱིར་ཏེ། སངས་རྒྱས་གཅིག་གིས་འདུལ་བར་མི་ནུས་པའི་སེམས་ཅན་དེ་
སངས་རྒྱས་གཞན་གྱིས་འདུལ་བར་འོས་ན་སངས་རྒྱས་ཀྱི་མཁྱེན་པ་དང་ཐུགས་རྗེའི་ནུས་མཐུ་ཐོགས་བཅས་སུ་
ཐལ་བའི་ཕྱིར་ཞེས་ཟེར། ཕལ་ཆེན་སྡེ་པས་མདོའི་དགོངས་པ་འཇིག་རྟེན་གྱི་ཁམས་གཅིག་ཏུ་སངས་རྒྱས་དུ་མ་
ཅིག་ཅར་དུ་མི་འབྱུང་བའི་དོན་ཡིན་གྱི། ཤར་ལ་སོགས་པའི་འཇིག་རྟེན་གྱི་ཁམས་གཞན་དང་གཞན་དུ་ནི་མ་
ངེས་ལ། དེ་བཞིན་དུ་འཁོར་ལོས་སྒྱུར་བ་ཡང་གླིང་བཞི་གཅིག་ཏུ་གཉིས་སོགས་མི་འབྱུང་བ་ཡིན་གྱི། གླིང་
གཞན་དང་གཞན་དག་ཏུ་ནི་མ་ངེས་པའི་ཕྱིར་རོ། ། ཞེས་ཟེར་བ་འདི་ཉིད་འཐད་ཕྱོགས་སུ་མཛད་དོ། ། འཁོར་
སྒྱུར་དེ་ལ་ཡང་། གསེར་དངུལ་ཟངས་ལྕགས་ཀྱི་འཁོར་ལོ་ཅན་བཞི་ཡོད་ལ། དེ་དག་ཀྱང་མས་ནས་རིམ་
བཞིན་འཛམ་བུའི་གླིང་གཅིག་དང་། ལྷོ་ཤར་གཉིས་དང་། ལྷོ་ཤར་ནུབ་གསུམ་དང་། གླིང་བཞི་ཆར་ལ་
དབང་བསྒྱུར་བ་སོགས་དང་། ཕྱོགས་རྣམས་ལས་རྒྱལ་པར་བྱེད་ཚུལ་འཁོར་ལོས་སྒྱུར་རྒྱལ་འདི་དག་ནི་མི་དགེ་
བ་བཅུ་སྤངས་པས་སྲོག་གཅོད་ཀྱི་ཉེས་པས་གོས་པར་མི་འགྱུར་ཡང་གསེར་གྱི་འཁོར་ལོ་ཅན་ནི་ཁམས་ཀྱི་རྒྱལ་
ཕྲན་སོགས་ཕས་བསུ་བ་ཙམ་གྱིས་རྒྱལ་བ་དང་། དངུལ་གྱི་འཁོར་ལོ་ཅན་ནི། དེ་ཙམ་གྱིས་རྒྱལ་བར་མི་ནུས་
པར་རང་འགྲོ་བ་ཙམ་གྱིས་རྒྱལ་བ་དང་། ཟངས་ཀྱི་འཁོར་ལོ་ཅན་ནི། དེ་ཙམ་གྱིས་རྒྱལ་བར་མི་ནུས་པར་
གཡུལ་བཤམས་པ་ཙམ་གྱིས་རྒྱལ་བ་དང་། ལྕགས་ཀྱི་འཁོར་ལོ་ཅན་ནི། དེ་ཙམ་གྱིས་རྒྱལ་བར་མི་ནུས་པར་
མཚོན་ཆའི་ཆར་དྲག་ཏུ་དབབ་པར་བརྩམ་པ་ཙམ་གྱིས་རྒྱལ་བར་བྱེད་དོ། །
ཐུབ་མཚན་ཡུལ་ན་གནས་པ་དང་། ། ཞེས་སོགས་ཀྱིས་དོན། འཁོར་ལོས་སྒྱུར་བ་རྣམས་ཀྱི་ལུས་ལ་
མཚན་སོ་གཉིས་ཀྱིས་བརྒྱན་པ་ཡིན་ན། སངས་རྒྱས་ཀྱི་སྐུ་དང་ཁྱད་མེད་དུ་འགྱུར་རོ་ཞེ་ན། མི་འགྱུར་ཏེ།
ཉི་མ་རྣམས་ཀྱིས་འོད་བྱེད་པ། མེ་ཁྱེར་རྣམས་དང་བག་འདྲ་ལྟར། སངས་རྒྱས་རྣམས་ཀྱི་མཚན་དང་ནི།
འཁོར་ལོས་སྒྱུར་རྣམས་བག་ཙམ་འདྲ། ཞེས་འབྱུང་བ་ལྟར། ཐུབ་བའི་མཚན་ནི་ཡུལ་ན་གནས་པ་དང་
གསལ་ལ་རྫོགས་པས་འཁོར་སྒྱུར་རྣམས་ལས་ཤིན་ཏུ་ཁྱད་པར་དུ་འཕགས་པ་ཡིན་ནོ། །
སྔར་བྱུང་སེམས་ ཅན་གཟུགས་ཅན་བཞིན། ། ཞེས་ སོགས་ཀྱིས་འཇིག་རྟེན་འགྲིབ་ཚུལ་བཤད་ པ་ སྟེ།
212



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
སྔར་བྱུང་བའི་སེམས་ཅན་བསྐལ་པ་དང་པོའི་མི་རྣམས་ནི། གཟུགས་ཅན་གྱི་ལྷ་བཞིན་དུ་རྫུས་ཏེ་སྐྱེ་ཞིང།
རྫུ་འཕྲུལ་གྱིས་ནམ་མཁའ་ལ་འགྲོ་བ་དགའ་བ་ཟས་སུ་ཟ་བ། ལུས་ལས་བྱུང་བའི་འོད་ཀྱིས་སྣང་བའི་བྱ་བ་བྱེད་
པ་ཞིག་ཡོད་ལ། དེའི་ཚེ་སའི་བཅུད་ཁ་དོག་མར་གསར་ལྟ་བུ། རོ་སྦྲང་རྩི་མ་བསྐོལ་པ་འདྲ་བ་བྱུང་བ་ལ།
རིང་ཞིག་ནས་རོ་ལ་སྲེད་པའི་མི་ཞིག་གིས་སོར་རྩེས་བླངས་ཏེ་ལྕེ་ཐོག་ཏུ་མྱངས་པ་གཞན་རྣམས་ཀྱིས་མཐོང་སྟེ་དེ་
བཞིན་དུ་མྱངས་པས། རོ་ལ་ཆགས་ཤིང་ལུས་ལ་མཁྲང་བ་དང་ལྕི་བ་ཞུགས་ཏེ། ལུས་ཀྱི་འོད་ཉམས་པ་མུན་
པ་བྱུང་བས་མྱ་ངན་བྱེད་པ་ན། ཆོས་ཉིད་ཀྱིས་ཉི་མ་ཤར་བ་དང་། ནུབ་པའི་ཚེ་ཟླ་བ་ཤར་བས་ལྷའི་འོད་
འདི་རེ་ཞེས་ཉི་ཟླ་རྒྱུ་སྐར་དང་ཉིན་མཚན་གྱི་ཐ་སྙད་བྱུང་ངོ་། ། དེའི་ཚེ་སའི་བཅུད་མང་དུ་ཟོས་པ་རྣམས་མདོག་
ངན་ཞིང་ཉུང་དུ་ཟོས་པ་རྣམས་མདོག་བཟང་བས་ཕན་ཚུན་བརྙས་པ་དང་སའི་བཅུད་ཟད་པར་གྱུར། དེ་ནས་
སའི་ཞག་ཁ་དོག་དོང་ཁའི་མེ་ཏོག་ལྟ་བུ་རོ་སྔར་དང་འདྲ་བ་བྱུང་བ་དེ་ཡང་ཟོས་པ་མང་ཉུང་གིས་མདོག་བཟང་
ངན་དུ་གྱུར་པ་ལ་སྔར་བཞིན་བརྙས་པས་ས་ཞག་ཀྱང་ནུབ་པར་གྱུར་ལ། དེ་ནས་མྱུ་གུའི་ཚལ་ཁ་དོག་ཀ་དམ་ཡུ་
གའི་མེ་ཏོག་ལྟ་བུ། རོ་སྔར་དང་འདྲ་བ་ཞིག་བྱུང་བ་ཟོས་པ་སོགས་སྔར་བཞིན་བྱས་པས་དེ་ཡང་ནུབ་པར་གྱུར།
དེ་ནས་མ་རྨོས་མ་བཏབ་པའི་འབྲས་ས་ལུ་ཤུན་པ་སྦྱིན་པ་མེད་པ་ནང་བརྔས་པ་ནུབ་མི་མངོན། ནུབ་བརྔས་པ་
ནང་མི་མངོན་པ་ཁ་དོག་དང་རོ་ཕུན་སུམ་ཚོགས་པ་ཞིག་བྱུང་བ་ན། དེ་ཉིད་ཁ་ཟས་རགས་པ་ཡིན་པས་ཟོས་པ་
ན་ཕོ་མོའི་དབང་པོ་དོད་པར་གྱུར་ལ། ཕན་ཚུན་བལྟ་རེས་བྱས་པས་སྔོན་གྱི་བག་ཆགས་ཀྱི་དབང་གིས་ཆགས་
པ་སྐྱེས་ཏེ་ལོག་པར་ཞུགས་པ་ན། གཞན་གྱིས་མཐོང་ནས་སེམས་ཅན་གྱིས་སེམས་ཅན་སུན་འབྱིན་པའི་བྱ་བ་
མ་ཡིན་པ་བྱས་སོ་ཞེས་ཟེར་ཞིང་ས་དང་བོང་བ་སོགས་སྟོར་བས། དེ་སྒྲིབ་བྱེད་ཀྱི་ཁང་པ་བརྩིགས་པས་ཁྱིམ་གྱི་
ཐ་སྙད་བྱུང་ལ། དེའི་ཚེ་ཁྱིམ་ན་གནས་ནས་འབྲས་ནམ་དགོས་པའི་དུས་སུ་ལེན་དུ་ཆོག་པ་ལ། མི་ལེ་ལོ་ཅན་
ཞིག་གིས་སང་ཟ་རྒྱུ་ཕྱི་མ་རེང་བླངས། དེ་ལ་གཞན་གྱིས་འབྲས་ལེན་དུ་འདོང་བར་སྦྲན་པ་ན། ཁོ་བོས་
བླངས་ཟིན་གྱི་ཁྱེད་ཅག་སོང་ཞིག་ཅེས་སྨྲས་པས། དེ་ནི་ཐབས་ཟབ་བོ་སྙམ་ནས་ཞག་བདུན་སོགས་ཀྱི་འབྲས་
དུས་གཅིག་ཏུ་བླངས་པས་གསོག་འཇོག་བྱས་པ་ན། འབྲས་ནང་ནུབ་བརྔས་པ་མངོན་ཞིང་ཤུན་སྐྲུན་དང་
བཅས་པར་གྱུར། དེ་ནས་འབྲས་རྣམས་བགོས་ཏེ་རང་རང་གིས་ཕུང་པོར་སྤུངས་པ་ལ། གཞན་དག་གིས་མ་
བྱིན་པར་བླངས་པས། ཞིང་བདག་ཏུ་འཛིན་པ་རྣམས་ཀྱིས་མི་རང་བཞིན་གྱིས་བཟང་བ་ཞིག་ཞིང་དཔོན་
213



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བསྐོས་ཏེ། སྟོན་ཐོག་གི་དྲུག་ཤས་བཏབས་པས། དེ་ལ་སྐྱེ་བོ་མང་པོས་བཀུར་བས་ན། མང་བཀུར་རྒྱལ་
པོ་ཞེས་བྱ་བ་བྱུང་ངོ༌། ། དེའི་བུ་འོད་མཛེས། དེའི་བུ་དགེ་བ། དེའི་བུ་དགེ་མཆོག དེའི་བུ་གསོ་སྦྱོང་
འཕགས་ཏེ་དེ་དག་ལ་ནི་བསྐལ་པ་དང་པོའི་རྒྱལ་པོ་ལྔ་ཞེས་བྱ་ལ། གསོ་སྦྱོང་འཕགས་ཀྱི་སྤྱི་བོར་གནོད་པ་མེད་
པར་ཤ་མེན་ཞིག་སྐྱེས་པ་རྡོལ་བས་བུ་བྱུང་བ་སྤྱི་བོ་སྐྱེས་སམ་ང་ལས་ནུས། མཛེས་པ། ཉེ་མཛེས། མཛེས་
ཅན། མཛེས་ལྡན་རྣམས་ལ་སྔོན་གྱི་འཁོར་ལོས་སྒྱུར་བ་ལྔ་དང་། མཛེས་ལྡན་མན་ཆད་ཀྱི་འཁོར་ལོས་སྒྱུར་
བ་རྣམས་ནི་གླིང་གཅིག་ལ་དབང་བ་ཤ་དག་དང་། མཐར་སྒྲ་གཅན་འཛིན་གྱིས་མང་བཀུར་བའི་རྒྱལ་བརྒྱུད་
མཐར་གཏུགས་པར་བཤད་དོ། ། ཁམས་ཀྱི་རྒྱལ་ཕྲན་ནི་གཟུགས་ཅན་སྙིང་པོ། གསལ་རྒྱལ། འཆར་བྱེད།
གཏུམ་པོ་རབ་སྣང་ལྟ་བུ་དང་། རྩོད་པའི་དུས་ན་འཁོར་སྒྱུར་མི་འབྱུང་བས་སྟོབས་ཀྱི་འཁོར་ལོས་སྒྱུར་བ་ནི།
རྒྱལ་པོ་ཀ་ནི་ཀ་ལྟ་བུའོ། ། དེ་ལྟར་འདོད་ལོག་རྐུ་བ་སྲོག་གཅོད་རྫུན་སྨྲ་སོགས་མི་དགེ་བའི་ལས་ལམ་ལ་ལྷག་པར་
སྤྱོད་པས་ཚེ་དང་གཟུགས་སྟོབས་ལོངས་སྤྱོད་རྣམས་འགྲིབ་སྟེ་རིམ་གྱིས་ཚེ་ལོ་བཅུ་པའི་མཐར་ཐུག་པར་འགྱུར་
བསྐལ་པ་མཚོན་དང་ནད་དང་ནི། ཞེས་སོགས་ཀྱི་དོན་ནི། བར་བསྐལ་དེ་དག་གང་གིས་ཚར་ཕྱིན་
པ་སྟེ་མཐར་གཏུགས་པར་འགྱུར་ཞེ་ན། རིམ་པ་བཞིན་མཚོན་དང་ནད་དང་མུ་གེ་དག་གིས་ཚར་ཕྱིན་པ་སྟེ་
གནོད་པ་དེ་དག་གིས་མི་རྣམས་ཕལ་ཆེར་ཟད་པར་བྱེད་དོ། ། སའི་དངོས་གཞིར་ཚེ་ལོ་སུམ་ཅུ་པ་ལ་མུ་གེ། ཉི་
ཤུ་པ་ལ་ནད། བཅུ་པ་ལ་མཚོན་གྱི་བསྐལ་པ་འབྱུང་བར་བཤད་ལ། འདིར་དེ་དག་གི་འབྱུང་ཚུལ་ཡུན་ཚད་
སོགས་ཇི་ལྟར་ཞེ་ན། འཛམ་གླིང་ཚེ་ལོ་བཅུ་པའི་ཚེ་བུ་མོ་ལོ་ལྔ་ནས་བག་མར་གཏོང་ཞིང་
། གོས་ཀྱི་མཆོག་
སྐྲའི་ལཱ་བ། ཟས་ཀྱི་མཆོག་འབྲས་ཀོ་ཏྲ་པ། རྒྱན་གྱི་མཆོག་མཚོན་ཆ། རོ་དྲུག་གི་ནང་ནས་ཁ་བ་རྐྱང་པ་
ལུས་ལ། མར་དང་ཏིལ་མར་སྦྲང་རྩི་བུ་རམ་ལན་ཚྭ་ལྔ་ནི་ནུབ་བོ། ། མཚོན་གྱི་བསྐལ་པའི་དུས་སུ་ལག་ན་ཅི་
ཐོགས་མཚོན་ཆར་གྱུར་ནས་གནོད་སེམས་དྲག་པོས་ཕན་ཚུན་མཐོང་བ་ན། རྔོན་པས་རི་དྭགས་མཐོང་བ་ལྟར་
གཅིག་གིས་གཅིག་གསོད་པ་ཞག་བདུན་འབྱུང་ལ། དེའི་ཚེ་ཤི་ཚད་དམྱལ་བར་སྐྱེ་ཞིང་། མ་ཤི་བ་ཁ་ཅིག་
ལུས་པ་རྣམས་འདུས་ཏེ་སྲོག་གཅོད་སྤངས་པས། ཚེ་དང་གཟུགས་སྟོབས་ལོངས་སྤྱོད་འཕེལ་བས་དེ་དག་གི་བུ་
དང་བུ་མོ་རྣམས་ལོ་ཉི་ཤུ་ཐུབ་བོ། ། དེ་བཞིན་དུ་མི་དགེ་བ་བཅུ་སྤངས་པས་ཚེ་ལོ་བརྒྱད་ཁྲིའི་བར་འཕེལ་ཞིང་།
214



འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་ཞུགས་སོ།
ཡང་མི་དགེ་བ་བཅུ་ལ་སྤྱོད་པས་ཚེ་ལོ་བཅུ་པའི་བར་འགྲིབ་པ་ན། མི་མ་ཡིན་རྣམས་འཁྲུག་པས་གསོར་མི་རུང་
བའི་ནད་ཀྱི་བསྐལ་བ་ཟླ་བ་བདུན་དང་ཞག་བདུན་འབྱུང་བས། དེའི་ཚེ་ཤི་ཚད་དམྱལ་བར་སྐྱེ་ཞིང་། སྔར་
བཞིན་མ་ཤི་བ་རྣམས་འདུས་ཏེ་མི་དགེ་བ་རྣམས་སྤངས་པས་རིམ་གྱིས་ཚེ་ལོ་བརྒྱད་ཁྲིར་འཕེལ་ལ། དེ་ཡང་ཚེ་
ལོ་བཅུ་བའི་བར་འགྲིབ་པ་ན། ལྷས་ཆར་མི་ཕབ་པས་མུ་གེ་ཉམ་ང་བ་ཆེན་པོ་གབ་ཚ་བ་དང་། ཐུར་མ་བག་
དང་
། རུས་གོང་དཀར་པོ་ཞེས་བྱ་བའི་མུ་གེའི་བསྐལ་པ་ལོ་བདུན་ཟླ་བ་བདུན་ཞག་བདུན་འབྱུང་བས།
དེའི་ཚེ་ཤི་ཚད་ཡི་དྭགས་སུ་སྐྱེ་བར་བཤད་དོ། ། འཛམ་གླིང་ཚེ་ལོ་བཅུ་པའི་ཚེ་ཤར་ནུབ་ཀྱི་གླིང་གཉིས་སུ་གནོད་
སེམས་ལྷག་པ། མདོག་ངན་པ། ཉམ་ཆུང་བ། བཀྲེས་སྐོམ་དུ་འགྱུར་བ་ཙམ་ཡོད་ལ། སྒྲ་མི་སྙན་ན་ནི་
གནོད་པ་དེ་དག་ཅུང་ཟད་ཙམ་ཡང་མེད་པར་བཤད་དོ། ། བར་བསྐལ་དེ་དག་ལས་ཐར་བའི་རྒྱུ་ནི། ཁང་བུ་
བརྩེགས་པའི་མདོ་ལས། ཀུན་དགའ་བོ་གསུམ་པོ་འདི་དག་ནི་བར་གྱི་བསྐལ་བ་དག་ཡིན་ནོ། ། གསུམ་པོ་གང་
ཞེ་ན། མཚོན་གྱི་བར་གྱི་བསྐལ་པ་དང་། ནད་ཀྱི་བར་གྱི་བསྐལ་པ་དང་། མུ་གེའི་བར་གྱི་བསྐལ་བའོ། །
ཀུན་དགའ་བོ། ། དེ་ལ་གང་གིས་ཉི་མ་གཅིག་སྲོག་གཅོད་པ་སྤོང་ཞིང་ཡང་དག་པར་བླངས་ཏེ་གནས་པར་བྱེད་ན་
དེ་མཚོན་གྱི་བར་གྱི་བསྐལ་པར་མི་སྐྱེ་བར་འགྱུར་རོ། ། གང་ཞིག་གིས་ཨ་རུ་ར་གཅིག་ཙམ་ཡང་དགེ་འདུན་ལ་
འབུལ་བར་བྱེད་ན་དེ་ནད་ཀྱི་བར་གྱི་བསྐལ་པར་མི་སྐྱེ་བར་འགྱུར་རོ། ། གང་ཞིག་གིས་ཟས་ནལ་ཟེ་གང་ཙམ་དགེ་
འདུན་ལ་ཕུལ་ན་དེའི་མུ་གེའི་བར་གྱི་བསྐལ་པར་མི་སྐྱེ་བར་འགྱུར་རོ། ། ཞེས་གསུངས་པ་ལྟར་ཡིན་ནོ། །
བསྐལ་པ་འཇིག་བྱེད་ཀྱི་རྐྱེན་གསུམ་བཤད་པ།
མེ་དང་ཆུ་དང་རླུང་དག་གིས། ། ཞེས་ སོགས་ཀྱི་བསྐལ་པ་འཇིག་པའི་དབྱེ་བ་ སོགས་བཤད་པ་ལ།
བསྐལ་པ་འཇིག་བྱེད་ཀྱི་རྐྱེན་ནི་གསུམ་སྟེ། དུས་མཐའི་མེ་དང་ཆུ་དང་རླུང་གསུམ་མོ། ། དེ་དག་གི་རྐྱེན་གྱིས་
འཇིག་པའི་བསྐལ་པ་ལའང་། མེས་འཇིག་པ་དང་། ཆུས་འཇིག་པ་དང་། རླུང་གིས་འཇིག་པ་གསུམ་
ཡོད་དོ། ། མེ་སོགས་ཀྱིས་འཇིག་པའི་རྩེ་མོའམ་ལུས་པའི་ལྷག་མ་ནི། མེས་འཇིག་པའི་ཚེ་བསམ་གཏན་གཉིས་
པ་དང་། ཆུས་འཇིག་པའི་ཚེ་བསམ་གཏན་གསུམ་པ་དང་། རླུང་འཇིག་གི་ཚེ་བསམ་གཏན་བཞི་པ་ནི་ལུས་
བའི་རྩེ་མོ་ཡིན་ནོ། ། བསམ་གཏན་བཞི་པ་ནི་མེ་ཆུ་རླུང་གསུམ་གང་གིས་འཇིག་པར་མི་བྱེད་ཀྱང་། དེའི་གཞལ་
215



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མེད་ཁང་སོགས་རྟག་པར་ཐལ་པའི་སྐྱོན་མེད་དེ། བསམ་གཏན་བཞི་པའི་སེམས་ཅན་རྣམས་དང་གཞལ་མེད་
ཁང་བཅས་ལས་དབང་གིས་ལྷན་ཅིག་འབྱུང་ཞིང་འཇིག་པའི་ཕྱིར་རོ། ། བསམ་གཏན་དང་པོ་གསུམ་གྱི་སེམས་
ཅན་ལ་མེ་སོགས་དང་ཆོས་མཐུན་པའི་ནང་གི་སྐྱོན་རེ་ཡོད་པའི་རྒྱུ་མཚན་གྱིས་ཕྱིའི་སྣོད་ཀྱང་རྐྱེན་དེ་དག་གིས་
འཇིག་སྟེ་བསམ་གཏན་དང་པོ་ན་རྟོག་དཔྱོད་མེ་ལྟ་བུ་དང་། གཉིས་པ་ན་དགའ་བདེ་ཆུ་ལྟ་བུ་དང་། གསུམ་
པ་ན་དབུགས་འབྱུང་རྔུབ་རླུང་ལྟ་བུའི་སྐྱོན་དང་བཅས་པའི་ཕྱིར་རོ། ། བཞི་པ་ནི་མེ་སོགས་ཀྱིས་མི་འཇིག་པའང་།
བཞི་པའི་སྙོམས་འཇུག་སྐྱོན་དེ་དག་གིས་མི་གཡོ་བའི་རྒྱུ་མཚན་གྱིས་ཡིན་ཏེ། གནས་བརྒྱད་པར། སྐྱོན་
བརྒྱད་ལས་ནི་གྲོལ་བའི་ཕྱིར། བཞི་པ་གཡོ་བ་མེད་པའང་ཡིན། ཞེས་གསུངས་པའི་ཕྱིར། །
མེ་ཡིས་བདུན་ནོ་ཆུ་ཡིས་གཅིག ། ཅེས་སོགས་ཀྱི་དོན་ནི། གོང་དུ། འཇིག་པ་དག་ནི་ཡང་གསུམ་
ཡིན། ། ཞེས་འཇིག་ཚུལ་དེ་ལྟར་གསུངས་ན། འཇིག་པའི་གོ་རིམ་ཇི་ལྟར་ཞེ་ན། མེས་འཇིག་རྟེན་ཐེངས་
བདུན་བཏུད་ནས་འཇིག་པའི་འོག་ཏུ་ཆུས་འཇིག་ཐེངས་གཅིག་འབྱུང་བ་ལྟར། མེས་འཇིག་ཐེངས་བདུན་
བདུན་བཏུད་པའི་འོག་ཏུ་ཆུས་འཇིག་རེ་རེ་སྟེ། དེ་ལྟ་བུའི་ཆུས་འཇིག་ཐེངས་བདུན་ཐལ་ནས་ཀྱང་། མེས་
འཇིག་ཐེངས་བདུན་སོང་པའི་མཇུག་ཏུ་རླུང་གིས་འཇིག་པ་ཡིན་ནོ། ། དེ་ལྟར་བསམ་གཏན་དང་པོ་མན་འཆགས་
གནས་འཇིག་སྟོངས་ཐམས་ཅད་སྡོམས་པའི་ཡུན་ལ་བསྐལ་ཆེན་གཅིག་དང་། བསམ་གཏན་གཉིས་པ་ནི་
བསྐལ་ཆེན་བརྒྱད་དང་། བསམ་གཏན་གསུམ་པ་ནི་བསྐལ་ཆེན་དྲུག་ཅུ་རྩ་བཞི་ནས་འཇིག་པ་ཡིན་ལ། དེའི་
རྒྱུ་མཚན་ཡང་། རྒྱུ་སྙོམས་འཇུག་གི་བསམ་གཏན་གྱི་དབང་གིས་ཡིན་ཏེ། བསམ་གཏན་དང་པོ་ལས་གཉིས་
པའི་རྒྱུ་སྙོམས་འཇུག་ཁྱད་པར་དུ་འཕགས་ལ། གཉིས་པ་ལས་གསུམ་པའི་རྒྱུ་སྙོམ་འཇུག་ཁྱད་པར་དུ་འཕགས་
པས། དེ་དག་གི་ལུས་གནས་པའང་ཡུན་རིང་ལ་སྣོད་ཀྱང་དེ་དག་གི་ཚེ་དང་མཐུན་པར་གནས་པའི་ཕྱིར་རོ། །
སྨྲས་པ། ཁམས་གསུམ་འགྲོ་ལྔ་སྐྱེ་གནས་རྟེན་འབྲེལ་ཟས། ། སྣོད་བཅུད་ཚད་དབྱིབས་བསྐལ་པའི་རྣམ་དབྱེ་
སོགས། ། ཤེས་པར་འདོད་པའི་བློ་ལྡན་ངུར་པའི་ཁྱུ། ། ལེགས་བཤད་པདྨའི་རྫིང་བུ་འདིར་འཇུག་རིགས། ། ཞེས་
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་ལས་
འཇིག་རྟེན་བསྟན་པ་ཞེས་བྱ་བ་གནས་གསུམ་པའི་རྣམ་པར་བཤད་པ་རྫོགས་སོ། ། ། ། །
ལས་
216



༄༅9 ། ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་
པའི་ལེགས་བཤད་ཉིན་བྱེད་དབང་པོའི་སྣང་བ་ལས་ལས་
བསྟན་པ་ཞེས་བྱ་བ་གནས་བཞི་པའི་རྣམ་
པར་བཤད་པ་བཞུགས་སོ། །
ལས་ཀྱི་རང་བཞིན་སོགས་བཤད་པ།
བཞི་པ་ལས་བསྟན་པའི་གནས་བཤད་པ་ལ། ལས་ལས་འཇིག་རྟེན་སྣ་ཚོགས་སྐྱེས། ། ཞེས་ སོགས་
གསུངས་ཏེ། དེ་ལ་སྣོད་བཅུད་ཀྱི་འཇིག་རྟེན་སྣ་ཚོགས་བཤད་པ་དེ་དག་དབང་ཕྱུག་སོགས་ཀྱིས་བྱས་པ་མ་
ཡིན་ཏེ། སེམས་ཅན་རྣམས་ཀྱིས་ལས་སྣ་ཚོགས་པ་བསགས་པ་ལས་བྱུང་བ་ཡིན་ལ། དེ་ལྟ་བུའི་ལས་དེ་ལ་
ཡང་སེམས་པའི་ལས་དང་། བསམ་པའི་ལས་གཉིས་ལས། སྔ་མ་ནི་ཡིད་ཀྱི་ལས་དང་། ཕྱི་མ་ནི་དེས་
བསྐྱེད་པའི་ལུས་ངག་གི་ལས་སོ། ། ཕྱི་མ་ལ་ཡང་རིག་བྱེད་དང་རིག་བྱེད་མ་ཡིན་པ་གཉིས་ལས། དང་པོ་ལ།
ལུས་ཀྱི་རྣམ་པར་རིག་བྱེད་དང་། ངག་གི་རྣམ་པར་རིག་བྱེད་གཉིས། དང་པོ་ནི། བྱེ་བྲག་སྨྲ་བས།
ལུས་ཀྱིས་འགྲོ་འོང་དང་། ཕྱག་འཚལ་བ་དང་། སྲོག་གཅོད་པ་ལ་སོགས་པའི་ཚེ་རྣམ་སྨིན་དང་རྒྱས་བྱུང་གི་
ལུས་ལས་ཐ་དད་པའི་ལུས་དབྱིབས་རྫས་སུ་གྲུབ་པ་ཞིག་སྤྱི་གཙུག་ནས་རྐང་པའི་བར་དུ་རྣམ་སྨིན་གྱི་ལུས་ཀྱི་
གསེབ་ཏུ་ཚུད་ནས་ཡོད་ཀྱང་། རིག་བྱེད་ཀྱི་གཟུགས་དེ་འོད་ལྟར་དང་བའི་ཕྱིར་ཆེ་བར་ཡང་མི་འགྱུར།
ཆུང་བར་ཡང་མི་འགྱུར་ཏེ་ནགས་ལ་མེ་ཞུགས་པ་བཞིན་ནོ་ཞེས་འདོད་དོ། ། བྱེ་བྲག་སྨྲ་བས་ལུས་ཀྱི་རིག་བྱེད་ནི་ཁ་
དོག་ལས་རྫས་ཐ་དད་པའི་དབྱིབས་སུ་འདོད་པ་ནི་གཙོ་བོར་རིག་བྱེད་ཀྱི་ལས་ལ་བསམ་པ་ལས། སྤྱིར་རིག་
བྱེད་ཙམ་གྱི་ངོ་བོར་གྱུར་པའི་ཁ་དོག་ཀྱང་འདོད་དམ་སྙམ་སྟེ། རིག་བྱེད་ཀྱི་གཟུགས་ཞེས་པ་ནང་གི་ཀུན་སློང་
གཞན་གྱིས་རིག་པར་བྱེད་པའི་གཟུགས་ལ་བྱེད་པ་ཡིན་ན། དེ་ལ་ནི་ཁ་དོག་ཀྱང་འབྱུང་བའི་ཕྱིར་ཏེ། ལུང་
_217



བསམ་
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ལས། བསམ་པ་ནང་ན་གནས་པ་ནི། ། ཕྱི་རོལ་ན་ནི་མངོན་པར་འབྱུང་། ། སྐད་མདོག་དབང་པོའི་ཁྱད་པར་
དག ། རྣམ་པར་སྦ་བར་མི་ནུས་སོ། ། ཞེས་འབྱུང་བའི་ཕྱིར་རོ། ། མདོ་སྡེ་པས་ནི། དབྱིབས་ཞེས་པ་ནི་ཁ་
དོག་དང་རེག་བྱ་གང་རུང་གི་ཁྱད་པར་ལ་བཏགས་པ་ལས། དེ་གཉིས་ལས་རྫས་གཞན་པ་ནི་མེད་དེ། ཁ་
དོག་གི་རྡུལ་གྱི་བཀོད་པ་ལ་ཁ་དོག་གི་དབྱིབས་དང་། རེག་བྱའི་རྡུལ་གྱི་བཀོད་པ་ལ་རེག་བྱའི་དབྱིབས་སུ་
བཏགས་པའི་ཕྱིར་ཞེས་ཟེར་ཏེ་གྲུབ་མཐའ་སོ་སོའི་འདོད་ཚུལ་ལོ། ། ངག་གི་རྣམ་པར་རིག་བྱེད་ནི། ངག་སྒྲའི་
རང་བཞིན་ཏེ། དེ་ཡང་ཀུན་སློང་གི་བསམ་པ་རིག་པར་བྱེད་པའི་ངག་གོ། ། །
རྣམ་གསུམ་དྲི་མེད་གཟུགས་གསུང་དང་། ། ཞེས་སོགས་ཀྱི་སྐབས་སུ། རྣམ་པར་རིག་བྱེད་མ་ཡིན་པའི་
གཟུགས་ཀྱི་ངོ་བོ་ནི་གནས་དང་པོར་བཤད་ཟིན་ལ། དེ་ཡོད་པར་ལུང་གང་གིས་ཤེས་ཞེ་ན། མདོ་ལས།
གཟུགས་ལ་བསྟན་ཡོད་ཐོགས་བཅས་སོགས་གསུམ་གསུངས་པས་ན། བསྟན་མེད་ཐོགས་མེད་ཀྱི་གཟུགས་ནི་
རིག་བྱེད་མ་ཡིན་པ་ལས་གཞན་དུ་མེད་པའི་ཕྱིར་དང་། ཀུན་དགའ་ར་བ་གཙུག་ལག་ཁང་། ། མལ་སྟན་འཚོ་བ་
ནར་མ་དང་། ། བློ་བུར་ནད་པའི་ནད་གཡོག་དང་། ། ཡུལ་ངན་ཚེ་ན་སྦྱིན་པ་ནི། ། རྫས་ལས་བྱུང་བའི་བསོད་
ནམས་བདུན། ། ཞེས་དགེ་འདུན་ལ་ཀུན་དགའ་ར་བ་ཕུལ་བ་སོགས་རྫས་ལས་བྱུང་བའི་བསོད་ནམས་བདུན་
དང་། བཞུགས་དང་གཤེགས་རྩོམ་ལམ་ཞུགས་དང་། ། ཕྱིན་པ་ཐོས་དང་མཐོང་བ་དང་། ། ཆོས་ཐོས་བསླབ་
པའི་གཞི་འཛིན་ལས། ། དགའ་དང་དད་པ་བསྐྱེད་པ་ནི། ། རྫས་ལ་མ་ལྟོས་བསོད་ནམས་བདུན་ ། ཞེས་དེ་
བཞིན་གཤེགས་པ་དང་། དེའི་ཉན་ཐོས་སོགས་གྲོང་ཁྱེར་སོགས་སུ་བཞུགས་པ་དང་། ཚུར་གཤེགས་པར་
རྩོམ་པ་སོགས་ཐོས་པ་དང་མཐོང་བ་ལས་དད་པ་དང་རབ་ཏུ་དགའ་བ་རྒྱ་ཆེར་སྐྱེས་པ་ལས་ཐོབ་པའི་དགེ་བ་ལ་
རྫས་ལས་མ་བྱུང་བའི་བསོད་ནམས་བདུན་དུ་གསུངས་པ་རྣམས་ཀྱང་བར་མ་དགེ་བའི་རིག་བྱེད་མ་ཡིན་པ་ཡིན་
གྱི། རིག་བྱེད་དང་སེམས་པ་སོགས་ཡིན་ན་ཉལ་བ་སོགས་ཀྱི་གནས་སྐབས་སུ་མི་འབྱུང་བར་ཐལ་བ་ལས་དེ་
དག་གི་ཚེ་ཡང་འབྱུང་བར་གསུང་པའི་ཕྱིར་དང་། གཞན་ཡང་རིག་བྱེད་མ་ཡིན་པའི་གཟུགས་མེད་ན་ཟག་
མེད་ཀྱི་གཟུགས་ཀྱང་མེད་པར་འགྱུར་ལ། དེ་ལྟ་ན་འཕགས་ལམ་ཡན་ལག་བརྒྱད་མེད་པར་འགྱུར་ཏེ།
མཉམ་པར་བཞག་པའི་ཚེ་ལུས་ངག་གི་རིག་བྱེད་ནི་མེད་ལ། རིག་བྱེད་མ་ཡིན་པ་ཡང་མེད་ན་ཡང་དག་པའི་
ངག་དང་། ལས་ཀྱི་མཐའ་དང་། འཚོ་བ་རྣམས་མེད་པར་འགྱུར་བ་ལས་དེ་དག་ཡོད་པར་བཤད་པའི་ཕྱིར།
218



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ། །
ཞེས་ལུང་གི་སྒྲུབ་བྱེད་རྣམས་འགོད་པར་བྱེད་དོ། ། དེས་ན་ལུགས་འདིར་ཡང་དག་པའི་ངག་ལ་སོགས་པ་ནི་སྤོང་
བ་བདུན་གྱི་བདག་ཉིད་ཟག་མེད་ཀྱི་གཟུགས་སུ་བཞེད་དེ་ཟག་མེད་ཀྱི་སྡོམ་པ་ཡང་དེའོ། ། མདོ་སྡེ་པ་ལ་སོགས་
པས་ནི་དེ་ལྟར་མི་འདོད་དེ། མདོ་ལས་བསྟན་མེད་ཐོགས་མེད་ཀྱི་གཟུགས་སོགས་གསུངས་པ་ནི་བསམ་གཏན་
པ་རྣམས་ཀྱི་ཏིང་ངེ་འཛིན་ལ་ཟད་པར་ཟིལ་མནོན་དང་། མི་སྡུག་པ་ལ་སོགས་པར་སྣང་བ་ཆོས་ཀྱི་སྐྱེ་མཆེད་
བའི་གཟུགས་ཀྱི་དབང་དུ་མཛད་ནས་གཟུགས་བཏགས་པ་ཡིན་ལ། དེ་ཉིད་ལ་ཟག་པ་མེད་པའི་གཟུགས་སུ་
གསུངས་པ་སོགས་སུ་འདོད་དེ་ཞིབ་པ་གཞན་ལས་ཤེས་སོ། །
འདོད་གཏོགས་རྣམ་རིག་མིན་སྐད་ཅིག། ཞེས་སོགས་ཀྱི་སྐབས་སུ། འོ་ན། རིག་བྱེད་མ་ཡིན་པའི་
གཟུགས་དེ་འབྱུང་བཞི་རྒྱུར་བྱས་པར་འདོད་ན། རྣམ་པར་རིག་བྱེད་སྐྱེད་བྱེད་ཀྱི་འབྱུང་བ་ལས་སྐྱེའམ། དེ་
ལས་གཞན་པའི་འབྱུང་བ་ལས་སྐྱེ་ཞེ་ན། རིག་བྱེད་མ་ཡིན་པའི་གཟུགས་ནི་ཕྲ་བ་ཡིན་ལ། རིག་བྱེད་ཀྱི་
གཟུགས་ནི་དེ་ལས་བཟློག་པའི་རགས་པ་ཡིན་པས་ན་འབྱུང་བཞིའི་ཚོགས་པ་གཅིག་གིས་འབྲས་བུ་ཕྲ་རགས་
གཉིས་བསྐྱེད་པ་འགལ་བས་ན་རིག་བྱེད་སྐྱེད་བྱེད་ལས་གཞན་པའི་འབྱུང་བ་ལས་སྐྱེའོ། ། འོ་ན་རིག་བྱེད་མ་ཡིན་
པ་དེ་རང་དང་དུས་མཉམ་པའི་འབྱུང་བ་ལས་སྐྱེའམ་དུས་མཉམ་མ་ཡིན་པ་ལས་སྐྱེ་ཞེ་ན། འདོད་པའི་སས་
བསྡུས་ཀྱི་རྣམ་པར་རིག་བྱེད་མ་ཡིན་པ་སྡོམ་པ་དང་། སྡོམ་མིན་དང་། བར་མས་བསྡུས་པ་རྣམས་སྐད་ཅིག་
དང་པོ་ནི་རང་དང་དུས་མཉམ་པ་ད་ལྟར་བའི་འབྱུང་བ་ལས་སྐྱེ་ཞིང་། སྐད་ཅིག་དང་པོ་ཕྱིན་ཆད་ནི་འདས་
པའི་འབྱུང་བ་དང་། ལུས་ཀྱི་ཚོགས་པ་ན་ཡོད་པའི་འབྱུང་བ་ད་ལྟར་བ་གཉིས་ཀ་སྟེ་བཞི་ཚན་གཉིས་གཉིས་
ལས་སྐྱེ་ཞིང་། དེ་ལས་གཞན་པའི་འདོད་པའི་རྣམ་པར་རིག་བྱེད་དང་། བསམ་གཏན་དང་ཟག་མེད་ཀྱི་
སྡོམ་པ་དང་། ཕྱི་ནང་གི་གཟུགས་ཅན་གཞན་རྣམས་ནི་རང་རང་དང་དུས་མཉམ་པའི་འབྱུང་བ་ཁོ་ན་ལས་སྐྱེ་
ཞིང་། དེའི་ནང་ནས་ཀྱང་བསམ་གཏན་དང་། ཟག་མེད་ཀྱི་སྡོམ་པའི་སྤོང་བ་བདུན་ཆར་ཡང་རང་དང་
དུས་མཉམ་ད་ལྟར་བའི་འབྱུང་བ་བཞི་ཚན་གཅིག་ཁོ་ན་ལས་སྐྱེའོ། །
ཟག་བཅས་ལུས་དང་ངག་གི་ལས། ། ཞེས་སོགས་ཀྱི་སྐབས་སུ། ་ རྒྱུའི་འབྱུང་བ་དེ་དག་ཀྱང་ས་གང་གིས་
བསྡུས་ཞེ་ན། ཟག་བཅས་ཀྱི་ངོ་བོ་གྱུར་པའི་ལུས་ངག་གི་ལས་རིག་བྱེད་དང་རིག་བྱེད་མ་ཡིན་པ་ཐམས་ཅད་ནི་
རང་སའི་འབྱུང་བ་ཁོ་ན་རྒྱུར་བྱས་པ་ཡིན་ཏེ། འདོད་པའི་སས་བསྡུས་པའི་ལུས་ངག་གི་ལས་རྣམས་འདོད་
219



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བས
པའི་འབྱུང་བ་རྒྱུར་བྱས་པ་ནས། བསམ་གཏན་བཞི་པའི་སས་བསྡུས་ཀྱི་ལུས་ངག་གི་ལས་རྣམས་བཞི་པའི་
འབྱུང་བ་རྒྱུར་བྱས་པའི་བར་དུའོ། ། ཟག་མེད་ཀྱི་ལུས་ངག་གི་ལས་ནི་རྟེན་དབང་བཙན་པས་སྡོམ་པ་དེ་གང་དུ་
སྐྱེས་པའི་ས་དེའི་འབྱུང་བ་རྒྱུར་བྱས་པ་ཡིན་ཏེ། འདོད་ཁམས་པའི་རྒྱུད་ལ་ཟག་མེད་ཀྱི་སྡོམ་པ་སྐྱེས་ན་དེ་
འདོད་པའི་འབྱུང་བ་རྒྱུར་བྱས་པ་སོགས་ཡིན་པའི་ཕྱིར་རོ། ། རྣམ་པར་རིག་བྱེད་མ་ཡིན་པ་དེའི་ངོ་བོ་ནི། མ་
ཟིན་པ་དང་། རྒྱུ་མཐུན་ལས་བྱུང་བ་དང་། དགེ་མི་དགེ་གང་རུང་དུ་ངེས་པ་དང་། སེམས་ཅན་དུ་སྟོན་པ་
རྒྱུད་ཀྱིས་བསྡུས་པ་ཡིན་ལ། དེའི་ནང་ནས་འདོད་པའི་རིག་བྱེད་མ་ཡིན་པ་ནི། ཀུན་སློང་གི་སེམས་ལ་ལྟོས་
པ་དང་། མཉམ་བཞག་གི་ས་པ་མ་ཡིན་པ་དང་། རྒྱུད་ཀྱིས་ཟིན་པའི་འབྱུང་བ་ལས་སྐྱེ་བ་དང་། སེམས་ཀྱི་
རྗེས་འབྲང་མ་ཡིན་པའི་ཕྱིར་སོ་ཐར་གྱི་སྤོང་བ་བདུན་ལྟ་བུ་ཡང་འབྱུང་བ་བཞི་ཚན་ཐ་དད་པ་ལས་སྐྱེ་བ་ཡིན་ལ།
བསམ་གཏན་དང་ཟག་མེད་ཀྱི་རྣམ་པར་རིག་བྱེད་མ་ཡིན་པ་ནི་མ་ཟིན་པའི་འབྱུང་བ་དང་། ཏིང་ངེ་འཛིན་
གྱིས་བསྐྱེད་པའི་རྒྱས་པའི་འབྱུང་བ་ལས་སྐྱེ་ལ། སེམས་ཀྱི་རྗེས་འབྲང་ཡིན་པའི་ཕྱིར་སྤོང་བ་བདུན་ཀ་འབྱུང་
བ་བཞི་ཚན་གཅིག་ལས་སྐྱེ་བ་གོང་དུ་བཤད་པ་ལྟར་ཡིན་པའི་ཕྱིར། ཡང་། རིག་བྱེད་མ་ཡིན་པ་ལ་དགེ་མི་
དགེ་གང་རུང་གིས་ཁྱབ་པ་ལས་ལུང་མ་བསྟན་མེད་ལ། རིག་བྱེད་ཀྱི་གཟུགས་དང་སེམས་པ་སོགས་ལ་དགེ་མི་
དགེ་ལུང་མ་བསྟན་གསུམ་ག་ཡོད་ཅིང་། དེའི་ནང་ནས་མི་དགེ་བའི་རིག་བྱེད་དང་རིག་བྱེད་མ་ཡིན་པ་དང་།
སེམས་པ་རྣམས་ནི་འདོད་པ་ཁོ་ན་ན་ཡོད། གཟུགས་ནའང་བསམ་གཏན་དང་ཟག་མེད་ཀྱི་སྡོམ་པའི་ངོ་བོར་
གྱུར་པའི་རིག་བྱེད་མ་ཡིན་པ་ཡོད་ལ། དེ་གཉིས་རྒྱུད་ལྡན་གྱི་གང་ཟག་ནི་འདོད་པ་ན་ཡང་ཡོད་དོ། ། གཟུགས་
མེད་ན་ནི་ རིག་བྱེད་དང་ རིག་བྱེད་མ་ཡིན་པ་གང་ཡང་མེད་དེ་གཟུགས་ ཅན་ ཐམས་ ཅད་མེད་པའི་ཕྱིར།
བསམ་གཏན་གཉིས་པ་ཡན་ཆད་ན་ལུས་ངག་གི་རྣམ་པར་རིག་བྱེད་མེད་དེ། དེ་ཀུན་ནས་སློང་བྱེད་ཀྱི་རྟོག་
དཔྱོད་མེད་པའི་ཕྱིར། དེས་ན་འདོད་པ་དང་བསམ་གཏན་དང་པོ་ཁོ་ན་ན་ཡོད་དོ། ། བསྒྲིབས་གཟུགས་ལུང་
མ་བསྟན་གྱི་རིག་བྱེད་ནི་འདོད་པ་ན་མེད་དེ། དེ་ཀུན་ནས་སློང་བྱེད་ཀྱི་བསྒྲིབས་སེམས་མེད་པའི་ཕྱིར་ཏེ།
འདོད་པ་ན་ལྟ་བ་དང་པོ་གཉིས་དང་མཚུངས་ལྡན་གྱི་བསྒྲིབས་སེམས་ཡོད་ཀྱང་མཐོང་སྤང་ཡིན་པས་ཁ་ནང་དུ་
ལྟས་པའི་ཕྱིར་རིག་བྱེད་ཀྱི་དུས་ཀྱི་ཀུན་སློང་མི་བྱེད་དེ། དེས་ན་བསྒྲིབས་གཟུགས་ལུང་མ་བསྟན་གྱི་ལུས་ངག་
གི་རིག་བྱེད་ནི་བསམ་གཏན་དང་པོ་ཁོ་ན་ན་ཡོད་ཅིང་། དེ་ཡང་ཚངས་པ་ཆེན་པོས་བསྒྲིབས་སེམས་ཀྱིས་ཀུན་
་བས་
220



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ། །
ནས་བསླངས་ནས་ངག་སྨྲ་བ་སོགས་བྱེད་པའི་ཕྱིར་ཞེས་ཟེར་རོ། །
འདིར་དངོས་སུ་བསྟན་པའི་དགེ་བ་བཞི་བཤད་པ།
།
དམ་པའི་དོན་དུ་དགེ་རྩ་བ། ། ཞེས་སོགས་ཀྱི་སྐབས་སུ། འདིར་དངོས་སུ་བསྟན་པའི་དགེ་བ་ལ་དབྱེ་ན་
བཞི་ཡོད་དེ། དོན་དམ་པའི་དགེ་བ་དང་། ངོ་བོ་ཉིད་ཀྱིས་དགེ་བ་དང་། མཚུངས་ལྡན་གྱི་དགེ་བ་དང་།
ཀུན་སློང་གི་དགེ་བ་བཞི་ཡོད་པའི་ཕྱིར། དང་པོ་ཡོད་དེ། ཐར་པ་མྱ་ངན་ལས་འདས་པ་དེ་དེ་ཡིན་པའི་ཕྱིར་
ཏེ། མི་དགེ་བ་དང་སྡུག་བསྔལ་ཐམས་ཅད་ཉེ་བར་ཞི་བའི་ཕྱིར། གཉིས་པ་ཡོད་དེ། འདོད་ཆགས་མེད་
པ་ལ་སོགས་པ་དགེ་བའི་རྩ་བ་གསུམ་དང་། ངོ་ཚ་ཤེས་པ་དང་། ཁྲེལ་ཡོད་རྣམས་ཏེ་མཚུངས་ལྡན་དང་ཀུན་
སློང་ལ་མི་ལྟོས་པར་བདག་ཉིད་ཀྱིས་དགེ་བ་ཡིན་པའི་ཕྱིར། དགེ་བའི་ས་མང་བཅུ་པོ་ཐམས་ཅད་ཀྱང་ངོ་བོ་
ཉིད་ཀྱིས་དགེ་བ་ཡིན་མོད་ཀྱང་། འདིར་ལྔ་གཙོ་བོར་སྨོས་པ་ནི་ལྔ་པོ་དེ་ལས་བཟློག་པ་མི་དགེ་བར་བསྟན་པའི་
ཆེད་དུ་ཡིན་པའི་ཕྱིར། གསུམ་པ་ཡོད་དེ། ངོ་བོ་ཉིད་ཀྱིས་དགེ་བ་དེ་དག་དང་མཚུངས་པར་ལྡན་པའི་
སེམས་དང་སེམས་བྱུང་རྣམས་ཡིན་པའི་ཕྱིར་ཏེ། ངོ་བོ་ཉིད་ཀྱིས་དགེ་བ་ལས་གཞན་པའི་སེམས་དང་སེམས་
བྱུང་གཞན་སེམས་ཀྱི་ས་མང་ལྟ་བུ་རྣམས་ནི་དགེ་བར་འགྱུར་མི་འགྱུར་ངོ་བོ་ཉིད་ཀྱིས་དགེ་བ་དེ་དག་དང་
མཚུངས་ལྡན་དུ་སོང་མ་སོང་ལ་ལྟོས་པའི་ཕྱིར་རོ། ། ངོ་བོ་ཉིད་དང་མཚུངས་ལྡན་གྱི་དགེ་བ་དེ་དག་གིས་ཀུན་ནས་
བསླངས་པའི་ལུས་ངག་གི་ལས་རྣམས་དང་། དེ་དག་ གི་ ཐོབ་ པ་དང་། མཚན་ཉིད་སྐྱེ་ སོགས་ དང་།
སེམས་མེད་པའི་སྙོམས་འཇུག་གཉིས་རྣམས་ནི་ཀུན་སློང་གིས་དགེ་བ་ཡིན་ཏེ། དེ་དག་འབྱུང་བ་དགེ་བའི་ཀུན་
སློང་ལ་ལྟོས་པའི་ཕྱིར། དེ་བཞིན་དུ་དགེ་བ་དེ་དག་ལས་བཟློག་པ་མི་དགེ་བ་ལ་ཡང་སྒྲས་བརྗོད་རིས་ཀྱིས་ཕྱེ་ན་
བཞི་སྟེ། འཁོར་བ་ནི་མི་དགེ་བ་དང་སྡུག་བསྔལ་ཐམས་ཅད་འཇུག་པའི་གཞི་ཡིན་པའི་ཕྱིར་དོན་དམ་པའི་མི་
དགེ་བ་དང་། མི་དགེ་བའི་རྩ་བ་གསུམ་དང་ངོ་ཚ་མེད་པ་དང་ཁྲེལ་མེད་པ་རྣམས་ངོ་བོ་ཉིད་ཀྱིས་མི་དགེ་བ་
དང་། དེ་དག་དང་མཚུངས་ལྡན་གྱི་སེམས་དང་སེམས་བྱུང་རྣམས་མཚུངས་ལྡན་གྱིས་མི་དགེ་བ་དང་། དེ་
དག་གིས་ཀུན་ནས་བསླངས་པའི་ལུས་ངག་གི་ལས་དང་། མཚན་ཉིད་དང་ཐོབ་པ་རྣམས་ནི་ཀུན་སློང་གིས་མི་
དགེ་བའོ། ། འོ་ན། ཉིང་མཚམས་སྦྱོར་བའི་གནས་སྐབས་ཀྱི་དགེ་བའི་ཐོབ་པ་ལྟ་བུ་རྣམས་དགེ་བ་བཞི་པོ་གང་
221



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དུ་གཏོགས་ཞེ་ན། འདི་དག་ནི་ཐོབ་བྱའི་ཆོས་ལ་ལྟོས་ནས་དགེ་བར་འཇོག་པ་ལས་མཚུངས་ལྡན་དང་།
ཀུན་སློང་སོགས་ལ་མི་བལྟོས་ཤིང་། དེ་ནི་དགེ་མི་དགེའི་ཐོབ་པ་སྔར་སྐྱེས་ཕལ་མོ་ཆེ་ལ་མཚུངས་པས་ན།
དགེ་མི་དགེ་གང་རུང་ཡིན་ན་སྐབས་འདིའི་དངོས་བསྟན་གྱི་བཞི་པོ་དེ་དག་གང་རུང་ཡིན་པས་མ་ཁྱབ་བོ། ། འོ་ན་
གོང་དུ་དགེ་མི་དགེའི་ལུས་ངག་གི་ལས་ཀྱི་ཐོབ་པ་དང་། མཚན་ཉིད་སྐྱེ་སོགས་རྣམས་ཀུན་སློང་གིས་དགེ་མི་
དགེ་གང་རུང་དུ་འཇོག་པ་མ་ཡིན་ནམ། ཞེ་ན། དེ་ནི་ཐོབ་བྱའི་ཆོས་དེ་དག་དང་དུས་མཉམ་པའི་ཐོབ་པ་
སོགས་ལ་བསམ་པ་ཡིན་པས་མི་མཚུངས་ཤིང་། འདིར་ཀུན་སློང་གིས་དགེ་མི་དགེ་ཞེས་པའི་ཀུན་སློང་ལ་ནི་
རྒྱུའི་ཀུན་སློང་དང་། དུས་ཀྱི་ཀུན་སློང་གཉིས་ཀ་ཡོད་དོ། ། ཡང་སྐབས་འདིར་མི་དགེ་བའི་དབྱེ་ཚུལ་ལ་སྒྲས་
བརྗོད་རིགས་ཞེས་སྨོས་པའི་དགོས་པ་ཡོད་དེ། དོན་དམ་པའི་མི་དགེ་བ་ཡིན་ན་མི་དགེ་བ་ཡིན་པས་མ་ཁྱབ་པ་
ཤེས་པའི་ཆེད་དུ་ཡིན་པའི་ཕྱིར། གལ་ཏེ་དོན་དམ་པའི་མི་དགེ་བ་ལ་མི་དགེ་བས་ཁྱབ་ཟེར་ན། འཁོར་བ་
ཆོས་ཅན། མི་དགེ་བ་ཡིན་པར་ཐལ། དོན་དམ་པའི་མི་དགེ་བ་ཡིན་པའི་ཕྱིར། འདོད་ན། འཁོར་བ་
ཆོས་ཅན། ཁམས་གོང་མ་གཉིས་ན་མེད་པར་ཐལ། མི་དགེ་བ་ཡིན་པའི་ཕྱིར། གཞན་ཡང་ཟག་བཅས་
ཐམས་ཅད་མི་དགེ་བ་ཡིན་པར་ཐལ། དོན་དམ་པའི་མི་དགེ་བ་ཡིན་པའི་ཕྱིར། དེར་ཐལ། འགྲེལ་པ་
མངོན་པའི་རྒྱན་དུ། ཟག་བཅས་ཐམས་ཅད་དོན་དམ་པར་མི་དགེ་བ། ཞེས་གསུངས་པའི་ཕྱིར། འདོད་
ན། དགེ་བ་ཟག་བཅས་ཐམས་ཅད་མི་དགེ་བར་འདོད་དགོས་པ་སོགས་ཧ་ཅང་ཐལ་ལོ། ། འོ་ན། དོན་དམ་
པའི་དགེ་བ་ཡིན་ན་ཡང་དགེ་བ་ཡིན་པས་མ་ཁྱབ་པར་འགྱུར་བས། དགེ་བ་ལ་སྒྲས་བརྗོད་རིགས་ཕྱེ་དགོས་སོ་
ཞེ་ན། གྲུབ་མཐའ་གཞན་གྱི་ལུགས་ལ་མ་ཁྱབ་པར་འདོད་པ་ཡིན་ཀྱང་། ལུགས་འདིར་ཁྱབ་པར། ཁས་
བླངས་པ་ལ་འགལ་བ་མེད་དེ། ལམ་བདེན་གྱི་ཆ་འགའ་ཞིག་དོན་དམ་པའི་དགེ་བར་གཏོགས་པར་གསུངས་པ་
རྣམས་ནི་དགེ་བ་དངོས་ཡིན་ཅིང་། ཐར་པ་མྱང་འདས་སོ་སོར་བརྟགས་འགོག་ལྟ་བུ་ཡང་འདུས་མ་བྱས་ཀྱི་
དགེ་བར་འདོད་ལ། དེ་དག་ལས་གཞན་པའི་དོན་དམ་པའི་དགེ་བ་ནི་མེད་པའི་ཕྱིར། འདིར་རྩ་འགྲེལ་ཕལ་
ཆེ་བ་རྣམས་སུ་དོན་དམ་པའི་དགེ་བའི་མཚན་གཞི་ལ་ཐར་པ་མྱང་འདས་ལས་དངོས་སུ་མ་སྨོས་ཀྱང་། ལམ་
བདེན་གྱི་ཆ་འགའ་ཞིག་ཡོད་པ་འགྲེལ་པ་མངོན་པའི་རྒྱན་དུ་གསུངས་ལ། འདུས་མ་བྱས་གསུམ་ལས་ནམ་
མཁའ་དང་། སོ་སོར་བརྟགས་མིན་གྱི་འགོག་པ་གཉིས་དོན་དམ་པའི་ལུང་མ་བསྟན་དུ་གསུངས་པའི་རིག་པས་
ས
222



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ། །
དཔགས་ན་ཐར་པ་མྱང་འདས་སུ་མ་ཟད་སོ་སོར་བརྟགས་འགོག་མཐའ་དག་དོན་དམ་པའི་དགེ་བར་གཏོགས་
པར་མངོན་ལ། དེ་ལྟ་ན་ལུགས་འདིར་རྫས་སྤྱི་ཉིས་འགོ་སྤང་ན་གཞི་གྲུབ་ན་དགེ་མི་དགེ་ལུང་མ་བསྟན་གསུམ་
པོ་གང་རུང་ཡིན་པས་ཁྱབ་པར་ཁས་བླངས་ཆོག་གོ། འོ་ན། ལམ་བདེན་ལ་དོན་དམ་པའི་དགེ་བར་གཏོགས་
པ་ཡོད་ན་དེ་གང་ཡིན་ཞེ་ན། སོ་སོར་བརྟགས་འགོག་དོན་དམ་པའི་དགེ་བར་བཤད་པའི་ཟླས་དྲངས་ཏེ།
ཟག་མེད་ཀྱི་རྣམ་གྲོལ་ལམ་རྣམས་ཀྱང་དོན་དམ་པའི་དགེ་བར་འཇོག་པར་མངོན་ལ། འོན་ཀྱང་དེ་དག་ནི་ངོ་
བོ་ཉིད་དང་མཚུངས་ལྡན་དང་། ཀུན་སློང་གིས་དགེ་བ་རྣམས་སུ་ཡང་ཅི་རིགས་པར་འདུ་བས་ན་དོན་དམ་
པའི་དགེ་བ་དང་ངོ་བོ་ཉིད་ཀྱིས་དགེ་བ་སོགས་མི་འགལ་བར་ཡང་འདོད་དགོས་ཤིང་། ལུགས་འདིར་དོན་
དམ་པའི་དགེ་བ་ཡིན་ན་ཟག་མེད་ཀྱི་དགེ་བ་ཡིན་པས་ཁྱབ་པ་ཡང་ཡིན་ནོ། ། དེ་ལྟར་ཡིན་ཀྱང་དོན་དམ་པའི་མི་
དགེ་བ་ལ་ཚུལ་དེ་མི་མཚུངས་པ་ནི་གྲུབ་མཐའི་འདོད་ཚུལ་ལོ། ། དེ་བཞིན་དུ་ལུང་མ་བསྟན་ལ་ཡང་བཞི་ཡོད་དེ།
ནམ་མཁའ་དང་བརྟགས་མིན་གྱི་འགོག་པ་གཉིས་དོན་དམ་པའི་ལུང་མ་བསྟན་དང་། བཟོ་དང་སྤྱོད་ལམ་པ་
དང་། སྤྲུལ་སེམས་རྣམ་སྨིན་སྐྱེས་ཀྱི་སེམས་བཞི་དང་། སྡོམ་པ་དང་སྡོམ་མིན་བར་མས་བསྡུས་པའི་ལུས་
ངག་གི་རྣམ་པར་རིག་བྱེད་ཀྱང་ནང་གི་བེམ་པོར་འཇོག་དགོས་པས་དེ་དག་ལས་གཞན་པའི་ཕྱི་ནང་གི་བེམ་པོ་
རྣམས་ངོ་བོ་ཉིད་ཀྱིས་ལུང་མ་བསྟན་དང་། བཟོ་སེམས་སོགས་དང་། མཚུངས་ལྡན་གྱི་སེམས་བྱུང་དང་།
འདོད་པའི་འཇིག་ལྟ་མཐར་ལྟ་མཚུངས་ལྡན་དང་བཅས་པ་དང་། གོང་མ་གཉིས་ཀྱི་སེམས་སེམས་བྱུང་ཉོན་
མོངས་ཅན་ཐམས་ཅད་དང་བཅས་པ་ནི་མཚུངས་ལྡན་གྱི་ལུང་མ་བསྟན་དང་། བཟོ་དང་། སྤྱོད་ལམ་པ་
དང༌། སྤྲུལ་སེམས་ཀྱིས་ཀུན་ནས་བསླངས་པའི་ལུས་ངག་གི་རིག་བྱེད་མཚན་ཉིད་ཐོབ་པ་དང་བཅས་པ་རྣམས་
ནི་ཀུན་སློང་གིས་ལུང་མ་བསྟན་ཡིན་ལ། བསམ་གཏན་དང་པོའི་བསྒྲིབས་སེམས་ཀྱིས་ཀུན་ནས་བསླངས་པའི་
རིག་བྱེད་ཀྱང་ཀུན་སློང་གིས་ལུང་མ་བསྟན་དུ་གཏོགས་སོ། ། ལུང་མ་བསྟན་ཕྱི་མ་གསུམ་པོ་འདི་ཡང་དོན་དམ་
པའི་མི་དགེ་བར་ནི་འདུས་ཏེ། ཟག་བཅས་ཡིན་པའི་ཕྱིར་རོ། །
ཀུན་སློང་རྣམ་གཉིས་རྒྱས་པར་བཤད་པ།
ཀུན་སློང་རྣམ་གཉིས་རྒྱུ་དང་ནི། ། ཞེས་སོགས་ཀྱི་སྐབས་སུ།
འོ་ན།
ཀུན་སློང་གིས་དགེ་བ་དང་མི་
223



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དགེ་བ་ཞེས་བཤད་ན། ཀུན་སློང་དེ་ནི་ཇི་ལྟ་བུ་ཞེ་ན། དེ་ལ་ནི་རྒྱུའི་ཀུན་སློང་དང་། དུས་ཀྱི་ཀུན་སློང་
གཉིས་ཡོད་པས་སྔ་མ་ལ་རབ་ཏུ་འཇུག་བྱེད་དང་། ཕྱི་མ་ལ་རྗེས་སུ་འཇུག་བྱེད་ཅེས་བྱའོ། ། དེ་ལ་མཐོང་སྤང་
དུ་གྱུར་པའི་ཡིད་ཀྱི་རྣམ་ཤེས་ནི་ཁ་ནང་དུ་བལྟས་པའི་ཕྱིར་དེ་ལ་ནི་ལུས་ངག་གི་རིག་བྱེད་ཀྱི་རྒྱུའི་ཀུན་སློང་ངམ་
རབ་ཏུ་འཇུག་བྱེད་ནི་ཡོད་ཀྱི་དུས་ཀྱི་ཀུན་སློང་བྱེད་པ་ནི་མེད་ལ། སྒོམ་སྤང་དུ་གྱུར་པའི་ཡིད་ཀྱི་རྣམ་ཤེས་ལ་ནི་
རིག་བྱེད་ཀྱི་རྒྱུའི་ཀུན་སློང་དང་། དུས་ཀྱི་ཀུན་སློང་གཉིས་ཀ་ཡོད་དོ། ། དབང་པོའི་རྣམ་ཤེས་ལྔ་མཚུངས་ལྡན་
དང་བཅས་པ་ལ་ནི་ངེས་པར་རྟོག་པ་མེད་པས་དུས་ཀྱི་ཀུན་སློང་མ་གཏོགས་རྒྱུའི་ཀུན་སློང་མེད་དོ། ། འདིའི་ཐད་
ཀྱི་འགྲེལ་པ་མངོན་པའི་རྒྱན་དུ། མདོ་ལས། ལོག་པར་ལྟ་བ་མཐོང་སྤང་གིས་རིག་བྱེད་ཀུན་ནས་སློང་བར་
བཤད་པ་ནི་རྒྱུའི་ཀུན་སློང་གི་དབང་དུ་མཛད་པ་ཡིན་ལ། འདོད་ཁམས་ན་བསྒྲིབས་པའི་རིག་བྱེད་ཀྱི་ཀུན་
སློང་མེད་པར་བཤད་པ་ནི་དུས་ཀྱི་ཀུན་སློང་གི་དབང་དུ་མཛད་པ་ཡིན་ཏེ། ཞེས་གསུངས་པ་འདི་ལ་གོ་བ་ལེན་
ཚུལ་འཁྲུལ་ན། འདོད་ཁམས་ན་བསྒྲིབས་པའི་རིག་བྱེད་ཀྱི་དུས་ཀྱི་ཀུན་སློང་མེད་པར་བསྟན་པའི་ཤུགས་ལ།
རྒྱུའི་ཀུན་སློང་ཡོད་པར་བསྟན་པས་དེས་ན་འདོད་པའི་སས་བསྡུས་ཀྱི་བསྒྲིབས་གཟུགས་ལུང་མ་བསྟན་ཀྱང་ཡོད་
པར་བསྟན་ཏོ་སྙམ་དུ་དོགས་པའང་སྲིད་ན། དེ་ནི་མ་ཡིན་ཏེ། འགྲེལ་པ་དེར། འདོད་ཁམས་ན་བསྒྲིབས་
པའི་རིག་བྱེད་ཀྱི་ཀུན་སློང་ཞེས་བཤད་པའི་རིག་བྱེད་ནི། འདོད་པའི་མི་དགེ་བའི་རིག་བྱེད་ཡིན་པ་ལས་
བསྒྲིབས་པའི་རིག་བྱེད་མ་ཡིན་ཞིང་། བསྒྲིབས་པའི་ཀུན་སློང་ཞེས་བཤད་པ་ནི། འདོད་པའི་འཇིག་ལྟ་
མཐར་ལྟ་གཉིས་མཚུངས་ལྡན་དང་བཅས་པའི་བསྒྲིབས་ལུང་མ་བསྟན་མཐོང་སྤང་གིས་མི་དགེ་བའི་རིག་བྱེད་ཀྱི་
རྒྱུའི་ཀུན་སློང་བྱེད་པ་ཡོད་ཀྱང་དུས་ཀྱི་ཀུན་སློང་བྱེད་པ་མེད་དོ་ཞེས་བསྟན་པ་ལས། འདོད་པ་ན་བསྒྲིབས་
ལུང་མ་བསྟན་གྱི་རིག་བྱེད་ཡོད་པར་བསྟན་པ་ནི་མ་ཡིན་ལ། དེའི་དུས་ཀྱི་ཀུན་སློང་ནི་ངེས་པར་འདོད་པའི་
སྒོམ་སྤང་ཉོན་མོངས་ཅན་ཁོ་ནར་ལྟོས་དགོས་ན། དེ་ལ་ནི་མི་དགེ་བ་མ་གཏོགས་མེད་པའི་དབང་གིས་ད་དུང་
འདོད་པ་ན་བསྒྲིབས་ལུང་མ་བསྟན་གྱི་རིག་བྱེད་མི་འབྱུང་བའི་རྒྱུ་མཚན་དུ་སོང་བ་ཡིན་ཏེ། དེ་འཇུག་དེ་མ་
ཐག་ཏུ་འགྲེལ་ པ་དེ་ཉིད་ལས། དེས་ན་འདོད་པའི་འཇིག་ཚོགས་ལ་ལྟ་བ་དང་མཐར་འཛིན་པའི་ལྟ་བ་
བསྒྲིབས་ལ་ལུང་མ་བསྟན་མཐོང་སྤང་གིས་རིག་བྱེད་ཀྱི་རྒྱུའི་ཀུན་སློང་བྱེད་ཀྱང་དུས་ཀྱི་ཀུན་སློང་ནི་སྒོམ་སྤང་གི་
རྣམ་ཤེས་ཁོ་ན་ལ་ལྟོས་ལ། སྒོམ་སྤང་གི་རྣམ་ཤེས་བསྒྲིབས་པའང་འདོད་པ་ན་མེད་པའི་ཕྱིར་འདོད་པ་ན་
ས་
224



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
བསྒྲིབས་པའི་རིག་བྱེད་མེད་དོ། ། ཞེས་བྱ་བ་ཡིན་ནོ། ། ཞེས་གསུངས་པས་ན་མཁས་པའི་གསུང་རླངས་བ་ལ་
གཞན་དུ་གོ་བར་མི་བྱའོ། །
རབ་ཏུ་འཇུག་བྱེད་དགེ་སོགས་ལས། ། ཞེས་སོགས་ཀྱི་སྐབས་སུ། འོ་ན། ཀུན་སློང་གཉིས་ལས་དུས་
ཀྱི་ཀུན་སློང་ཁོ་ན་གཙོ་ཆེ་བ་ཡིན་ནམ། དེ་ལྟར་ན། རྒྱུའི་ཀུན་སློང་དགེ་བས་བྱས་ཀྱང་དུས་ཀྱི་ཀུན་སློང་མི་
དགེ་བ་དང་ལུང་མ་བསྟན་གང་རུང་གིས་བྱས་པའི་སྡོམ་པ་སོགས་དགེ་བར་མི་འགྱུར་རོ། ། ཞེ་ན། རྒྱུ་དུས་ཀྱི་
ཀུན་སློང་གི་བསམ་པ་གཉིས་པོ་མཐོང་སྤང་དང་སྒོམ་སྤང་རིས་མི་གཅིག་ན་དུས་ཀྱི་ཀུན་སློང་གཙོ་ཆེ་བ་ཡིན་ལ།
རིསགཅིག་ན་ནི་རྒྱུའི་ཀུན་སློང་ཁོ་ན་གཙོ་ཆེ་བས་ན་དེ་ལྟར་ཐལ་བའི་སྐྱོན་མེད་དོ་ཞེས་ལན་འདེབས་པ་སྟེ།
དེས་ན་མཐོང་སྒོམ་སྤང་བྱ་རིས་གཅིག་མི་གཅིག་རྩི་བ་ལས་མཐའ་གཅིག་ཏུ་རྒྱུའི་ཀུན་སློང་དང་། དུས་ཀྱི་ཀུན་
སློང་འདི་གཙོ་ཆེ་བ་ཡིན་ནོ་ཞེས་ཁ་ཚོན་གཅོད་པར་མི་བྱའོ། ། རབ་ཏུ་འཇུག་བྱེད་རྒྱུའི་ཀུན་སློང་དགེ་བ་ལས།
རྗེས་སུ་འཇུག་བྱེད་དུས་ཀྱི་ཀུན་སློང་དགེ་མི་དགེ་ལུང་མ་བསྟན་གསུམ་ཅི་རིགས་སུ་འགྱུར་བ་ཡོད་ལ། དེ་
བཞིན་དུ་རྒྱུའི་ཀུན་སློང་མི་དགེ་བ་དང་ལུང་མ་བསྟན་ལས་ཀྱང་དུས་ཀྱི་ཀུན་སློང་རྣམ་པ་གསུམ་ཅི་རིགས་སུ་
འབྱུང་བ་ཡོད་དོ། ། འདིར་འགྲེལ་པ་རྣམས་སུ་རབ་ཏུ་འཇུག་བྱེད་དང་རྗེས་སུ་འཇུག་བྱེད་ལ་མུ་བཞི་གསུངས་
པའི་མཚན་གཞི་རྣམས་ནི། མུ་དེ་དག་ཡོད་མེད་ལ་བྱེད་པ་ལས་ཡིན་མིན་ལ་བྱེད་པ་མ་ཡིན་ཏེ། རྒྱུའི་ཀུན་
སློང་དང་དུས་ཀྱི་ཀུན་སློང་གཉིས་ཀ་ཡིན་པ་མི་སྲིད་པའི་ཕྱིར་ཏེ། དེ་གཉིས་དུས་མཉམ་དུ་འབྱུང་མི་ཤེས་པའི་
ཕྱིར། དེས་ན། ཡོད་མེད་ལ་རྩི་བའི་མུ་བཞི་ནི་ཡོད་དེ། མཐོང་སྤང་གི་སེམས་ལ་ནི་རབ་ཏུ་འཇུག་བྱེད་
ཡོད་ལ་རྗེས་སུ་འཇུག་བྱེད་མེད་པ་དང་། སྒོ་ལྔའི་རྣམ་ཤེས་ལ་རྗེས་སུ་འཇུག་བྱེད་ལས་རབ་ཏུ་འཇུག་བྱེད་མེད་
པ་དང་། ཡིད་ཤེས་སྒོམ་སྤང་ལ་ནི་གཉིས་ཀ་ཡོད་པ་དང་། ཟག་མེད་ནི་གཉིས་ཀ་མེད་པའི་མུའོ། །
ཐུབ་པའི་འདྲ་བའམ་དེ་དགེ་བ། ། ཞེས་སོགས་ཀྱི་སྐབས་སུ། ཐུབ་པ་སངས་རྒྱས་བཅོམ་ལྡན་འདས་ལ་
ནི་དམིགས་ཀྱིས་བསལ་བ་སྟེ། རབ་ཏུ་འཇུག་བྱེད་དགེ་བ་དང་ལུང་མ་བསྟན་ལས་རྗེས་སུ་འཇུག་བྱེད་ཀྱང་
དགེ་བ་དང་ལུང་མ་བསྟན་དུ་འདྲ་བའམ། ཡང་ན། སངས་རྒྱས་ཀྱི་ཐུགས་ནི་དམན་པར་མི་འགྱུར་བས་དགེ་
བ་ལས་ལུང་མ་བསྟན་དུ་མི་འགྱུར་གྱི་དགེ་བ་ལས་དགེ་བ་འབྱུང་བ་མ་ཟད། ལུང་མ་བསྟན་ལས་ཀྱང་དགེ་བ་ཁོ་
ན་འབྱུང་བས་ན། ཐུབ་པའི་རྗེས་སུ་འཇུག་བྱེད་ནི་དགེ་བ་ཁོ་ན་ཡིན་ཞེས་བྱེ་བྲག་སྨྲ་བ་འདོད་ལ། སྡེ་པ་
སམ་
225



གc
KES
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
གཞན་དག་ནི། མདོ་ལས། གླང་ཆེན་གཤེགས་ནའང་མཉམ་པར་བཞག། ཅེས་སོགས་གསུངས་པ་ལྟར་
སངས་རྒྱས་རྣམས་ཀྱི་ཐུགས་རྒྱུད་ནི་རྟག་ཏུ་མཉམ་པར་བཞག་པའི་ཕྱིར་སྤྱོད་ལམ་བཞི་ཆར་ཡང་དགེ་བ་ཁོ་ནར་
རྒྱུད་གཅིག་པས་ལུང་མ་བསྟན་གྱི་སེམས་མི་མངའ་བར་འདོད་ལ། བྱེ་བྲག་སྨྲ་བས། མདོ་ལས་གསུངས་པ་ནི།
སངས་རྒྱས་ཀྱི་ཐུགས་ནི་སྤྱོད་ལམ་བཞི་པོ་གང་གི་སྐབས་སུ་ཡང་དེ་དང་དེ་མཛད་དོ་སྙམ་པའི་དགོངས་པ་ཉེ་བར་
གནས་པ་སྟེ། དྲན་བཞིན་ཤེས་བཞིན་དུ་མཛད་པ་ལས་མི་བཞེད་བཞིན་དུ་མི་འཇུག་པ་ལ་དགོངས་ཀྱི། ལུང་
མ་བསྟན་རྣམ་སྨིན་སྐྱེས་དང་། སྤྱོད་ལམ་པ་དང་། སྤྲུལ་སེམས་རྣམས་གཏན་ནས་མི་མངའ་བ་ནི་མ་ཡིན་ནོ་
ཞེས་འདོད་དོ། །
ཡིད་དང་སྒོ་ལྔའི་ཤེས་པ་ལ་ཀུན་སློང་ཡོད་པར་བཤད་པ་ཡང་། རྣམ་སྨིན་ལས་གཞན་པའི་ཤེས་པ་ལ་
བྱེད་པ་ཡིན་གྱི། རྣམ་སྨིན་སྐྱེས་སམ་རྣམ་སྨིན་གྱི་ཤེས་པ་ལ་ནི་ཀུན་སློང་རྣམ་པ་གཉིས་ཀ་མེད་དེ། ཀུན་སློང་
ནི་མངོན་པར་འདུ་བྱེད་པ་དང་བཅས་པ་ཡིན་ལ། རྣམ་སྨིན་སྐྱེས་ཀྱི་ཤེས་པ་ནི་མངོན་པར་འདུ་བྱེད་པ་ལ་མི་
ལྟོས་པར་རང་གིས་ངང་གིས་འཇུག་པའི་ཕྱིར་རོ། ། དེ་བཞིན་དུ་ཟག་མེད་ཀྱི་སེམས་ཀྱང་རྣམ་པར་མི་རྟོག་ཅིང་
ནང་དུ་མཉམ་པར་བཞག་པའི་ཕྱིར་ཀུན་སློང་དུ་མི་རུང་ངོ་། འདིའི་སྐབས་སུ་དོགས་པ་དཔྱད་པར་བྱ་བ་འདི་
ཡོད་དེ། ལུགས་འདིར་བསམ་གཏན་གཉིས་པ་ཡན་ཆད་ན་རྟོག་དཔྱོད་མེད་པས་ཀུན་སློང་གི་སེམས་ནི་འདོད་
པ་དང་། བསམ་གཏན་དང་པོ་ཁོ་ན་ན་ཡོད་པར་བཤད་པ་དང་། ཡང་འགྲེལ་པ་རྣམས་སུ། སྒོ་ལྔའི་རྣམ་
ཤེས་རྟོག་མེད་དུ་ཡང་བཤད་ཅིང་དེ་ལ་ཀུན་སློང་གི་སེམས་ཡོད་པར་ཡང་བཤད་པ་དང་། ཁ་ནང་དུ་བལྟས་
པའི་ཤེས་པས་ལུས་ངག་གི་རིག་བྱེད་སོགས་ཀུན་ནས་སློང་བ་མེད་པར་བཤད་པ་དང་། སྐབས་འགར་ལོག་ལྟ་
སོགས་མཐོང་སྤང་གིས་རིག་བྱེད་ཀུན་ནས་སློང་བར་བཤད་པ་དང་། ཟག་མེད་ཀྱི་སེམས་སོགས་ནང་དུ་མཉམ་
པར་བཞག་པའི་སེམས་ལ་ཀུན་སློང་བཞག་ཏུ་མེད་པར་བཤད་པ་དང་། ཡང་། ལམ་བདེན་ལ་ཀུན་སློང་གི་
དགེ་བ་ཡོད་པར་བཤད་པ་དང་། སྐལ་བ་མི་མཉམ་པའི་སེམས་ཀྱིས་སྐལ་བ་མི་མཉམ་པའི་ཀུན་སློང་མི་བྱེད་པ་
ལྟ་བུ་ཞིག་ཀྱང་གསུང་ན་དེ་དག་འགལ་བ་འདུ་བར་འགྱུར་ཏེ། ཀུན་སློང་གི་སེམས་དེ་རྟོག་དཔྱོད་དང་བཅས་
པ་ཁོ་ན་ལ་མ་གཏོགས་མེད་ན། སྐབས་འདིར་སྒོ་ལྔའི་རྣམ་ཤེས་རྟོག་མེད་དུ་བཤད་སྣང་བས་དེ་ལ་ཀུན་སློང་གི་
སེམས་འཇོག་མི་རིགས་པར་འགྱུར་བ་ལས། སྒོ་ལྔའི་རྣམ་ཤེས་ལ་དུས་ཀྱི་ཀུན་སློང་འཇོག་པ་འགལ་བའི་ཕྱིར།
226



་ ལ ས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ། །
དེ་བཞིན་དུ། ཁ་ནང་དུ་བལྟས་པའི་ཤེས་པས་རིག་བྱེད་ཀུན་ནས་སློང་བ་མི་སྲིད་ན། མཐོང་སྤང་གིས་རིག་
བྱེད་ཀྱི་རྒྱུའི་ཀུན་སློང་བྱེད་པར་བཤད་པ་ཡང་འགལ་བའི་ཕྱིར། ཡང་། ཟག་མེད་ཀྱི་སེམས་སོགས་མཉམ་
བཞག་གི་སེམས་ལ་ཀུན་སློང་མེད་ན་ཟག་མེད་ཀྱི་སྡོམ་པ་ལྟ་བུ་ལ་ཡང་ཀུན་སློང་ལ་བརྟེན་པ་མི་སྲིད་པར་འགྱུར་ལ།
དེ་ལྟ་ན་ལམ་བདེན་ལ་ཀུན་སློང་གིས་དགེ་བ་བཞག་ཏུ་མེད་པར་ཐལ། དེ་ཀུན་ནས་སློང་བྱེད་ཀྱི་སེམས་མེད་
པའི་ཕྱིར། འདོད་ན། མི་འཐད་དེ། འགྲེལ་པ་མངོན་པའི་རྒྱན་ལས། ལམ་བདེན་ནི་ངོ་བོ་ཉིད་དང་
མཚུངས་ལྡན་དང་། ཀུན་ནས་སློང་བ་དང། དོན་དམ་པའི་དགེ་བར་ཡང་འདུ་བའི་ཕྱིར། ཞེས་ལམ་
བདེན་ལ་ཀུན་སློང་གིས་དགེ་བར་གཏོགས་པ་ཡོད་པར་བཤད་པའི་ཕྱིར། ཡང་དེ་ཀུན་ནས་སློང་བྱེད་ཡོད་དེ།
མཉམ་པར་བཞག་པའི་གནས་སྐབས་སུ་འཇུག་པའི་དུས་ཀྱི་ཀུན་སློང་མེད་ཀྱང་། མཉམ་པར་མ་བཞག་གོང་དུ་
འདོད་སེམས་ལྟ་བུས་རྒྱུའི་ཀུན་སློང་བྱེད་པ་ཡོད་དོ། ། ཞེ་ན། དེ་མི་འཐད་པར་ཐལ། དེ་གཉིས་སྐལ་བ་མི་
མཉམ་པ་གང་ཞིག། སྐལ་བ་མི་མཉམ་པའི་སེམས་ཀྱིས་སྐལ་བ་མི་མཉམ་པའི་ཀུན་སློང་བྱེད་པ་མི་འཐད་པའི་
ཕྱིར། དེར་ཐལ། འགྲེལ་པ་མངོན་པའི་རྒྱན་གྱི་མཆན་བུར། མཉམ་པར་འཇོག་པའི་སྔོན་དུ་བསམས་སོ་
ཞེ་ན། དེ་ནི་སྐལ་བ་མི་མཉམ་པས་དེ་ཀུན་ནས་སློང་བྱེད་མ་ཡིན་ནོ། ། ཞེས་གསུངས་པའི་ཕྱིར་ཟེར་ན། སྤྱིར་
ན་རིག་བྱེད་མ་ཡིན་པའི་གཟུགས་ཀུན་སློང་གིས་དགེ་མི་དགེར་འཇོག་པ་སོགས་བྱེ་བྲག་སྨྲ་བའི་གྲུབ་མཐས་
བརྟགས་པ་ཁོ་ན་ཡིན་པ་ལས་དོན་ལ་གནས་པ་མ་ཡིན་པ་འགྲེལ་པ་རྣམས་སུ་གསུངས་པ་ལྟར་ཡིན་མོད་ཀྱང་།
གོང་དུ་བཀོད་པ་དེ་དག་བྱེ་སྨྲའི་རང་ལུགས་ལ་མི་འགལ་བའི་ཚུལ་ནི་ཡོད་དེ། ཇི་ལྟར་ཞེ་ན། བསམ་གཏན་
གཉིས་པ་ཡན་ཆད་ན་རྟོག་དཔྱོད་མེད་པས་ཀུན་སློང་མེད་པ་ནི་ངེས་པར་ཡིན་ཏེ། གཉིས་པ་ཡན་ཆད་རང་ས་
ན་སྒོ་ལྔའི་དབང་ཤེས་ནི་མེད་པས་ན་དབང་ཤེས་ཀྱིས་དུས་ཀྱི་ཀུན་སློང་བྱེད་པ་ཡང་མེད་ལ། ཡིད་ཤེས་ནི་ས་དེ་
དག་དུ་སེམས་པ་ཙམ་གྱིས་མཉམ་བཞག་རྟོག་མེད་ཏུ་འགྱུར་བས་ཀུན་སློང་གི་སེམས་སུ་མི་རུང་བའི་ཕྱིར།
དབང་ཤེས་ལྔ་རྟོག་མེད་ཡིན་པས་དེ་ལ་དུས་ཀྱི་ཀུན་སློང་མ་གཏོགས་རྒྱུའི་ཀུན་སློང་མི་འཇོག་པར་གསུངས་པ་ནི་
སྔར་གོང་དུའང་ལན་དུ་མར་བཤད་པ་ལྟར་ངེས་རྟོག་དང་རྗེས་དྲན་གྱི་རྟོག་མེད་ལ་དགོངས་པ་ལས། སྤྱིར་
དབང་པོའི་རྣམ་ཤེས་ལྔ་རྟོག་མེད་དུ་བཤད་པ་ནི་མ་ཡིན་ཏེ། དེ་དག་མཐའ་གཅིག་ཏུ་རྟོག་བཅས་སུ་བཤད་
པའི་ཕྱིར་ཏེ། རྟོག་དང་དཔྱོད་དང་བཅས་པ་ནི། ། རྣམ་པར་ཤེས་པའི་ཁམས་ལྔ་ཡིན། ། ཞེས་གསུངས་པའི་
，
227



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཕྱིར། ། དེས་ན་དབང་ཤེས་རྟོག་བཅས་ཡིན་པས་དེ་ལ་དུས་ཀྱི་ཀུན་སློང་འཇོག་པ་ཡང་མི་འགལ་ལོ། ། དེ་བཞིན་
དུ་ཁ་ནང་དུ་བལྟས་པའི་ཤེས་པས་རིག་བྱེད་ཀྱི་ཀུན་སློང་མི་བྱེད་པར་གསུངས་པ་ནི་དུས་ཀྱི་ཀུན་སློང་ལ་དགོངས་
པ་ཡིན་ལ། མཐོང་སྤང་ལོག་ལྟས་ཀུན་སློང་བྱེད་པར་གསུངས་པ་ནི་རྒྱུའི་ཀུན་སློང་ལ་དགོངས་པ་གོང་དུ་
བཤད་ཟིན་ལྟར་ཡིན་པའི་ཕྱིར། ཟག་མེད་ཀྱི་སེམས་ཀྱི་ངོ་བོར་གྱུར་པའི་ཀུན་སློང་མེད་ཅིང་། ཟག་མེད་ཀྱི་
སྡོམ་པ་ད་ལྟར་བ་དང་དུས་མཉམ་དུ་འཇུག་པའི་དུས་ཀྱི་ཀུན་སློང་མེད་ཀྱང་འདོད་པའི་གང་ཟག་གིས་ཟག་མེད་
ལ་མཉམ་པར་མ་བཞག་གོང་དུ་འདོད་སེམས་ཀྱིས་ཟག་མེད་ཀྱི་སྡོམ་པའི་རྒྱུའི་ཀུན་སློང་བྱེད་པ་ནི་ཡོད་པའི་ཕྱིར།
དེ་ལ་འགྲེལ་པ་མངོན་པའི་རྒྱན་དུ། དེ་སྐལ་བ་མི་མཉམ་པས་ཀུན་ནས་སློང་བྱས་མ་ཡིན་པར་གསུངས་པ་ནི།
བྱེ་སྨྲའི་འདོད་ཚུལ་ལ་སྐལ་བ་མི་མཉམ་པའི་གནོད་བྱེད་བསྟན་པ་ཡིན་པ་ལས། བྱེ་སྨྲའི་རང་ལུགས་སུ་བསྟན་
པ་མ་ཡིན་པ་ནི། འགྲེལ་པ་དེའི་གོང་འོག་གི་ཚིག་རིས་ཀུན་ལ་བརྟགས་ན་ཤེས་སོ། ། དེའི་ཕྱིར་ལམ་བདེན་ལ་
ཀུན་སློང་གི་དགེ་བ་ཡང་ངེས་པར་བཞག་ཆོག་པ་ཡིན་ནོ། ། འོན་ཀྱང་ཀུན་སློང་ལ་བརྟེན་པའི་བསམ་གཏན་དང་
ཟག་མེད་ཀྱི་སྡོམ་པ་ནི་འདོད་པ་དང་བསམ་གཏན་དང་པོའི་རྟེན་ཅན་གྱི་རྒྱུད་ལ་མ་གཏོགས་གཉིས་པ་ཡན་ཆད་
ཀྱི་རྟེན་ལ་ནི་འཇོག་མི་ཤེས་པ་འདྲའོ། ། དེས་ན་རྟོག་མེད་ཀྱི་ཤེས་པ་ལ་ཀུན་སློང་འཇོག་མི་རིགས་པར་ཐལ།
བསམ་གཏན་གཉིས་པ་ཡན་ཆད་དུ་ཀུན་སློང་མེད་པའི་རྒྱུ་མཚན་རྟོག་བཅས་ཀྱི་སེམས་མེད་པ་ལ་བྱེད་པའི་ཕྱིར།
འདོད་ན། དབང་ཤེས་ལ་ཀུན་སློང་མི་འཇོག་པར་ཐལ། དབང་ཤེས་རྟོག་མེད་ཡིན་པའི་ཕྱིར། དེར་ཐལ།
འགྲེལ་པ་མངོན་པའི་རྒྱན་ལས། མིག་སོགས་ཀྱི་རྣམ་ཤེས་ལྔ་ནི་རྟོག་མེད་ཡིན་པའི་ཕྱིར། རྗེས་སུ་འཇུག་པར་
བྱེད་པ་དུས་ཀྱི་ཀུན་སློང་ཁོ་ན་ཡིན་ནོ་ཞེས་གསུངས་པའི་ཕྱིར་ན་མ་ཁྱབ་སྟེ། ངེས་རྟོག་དང་རྗེས་དྲན་གྱི་རྟོག་
མེད་ལ་དགོངས་པའི་ཕྱིར་ཞེས་ལན་འདེབས་ལ། དེ་བཞིན་དུ་མཐོང་སྤང་གིས་རིག་བྱེད་ཀྱི་ཀུན་སློང་བྱེད་པ་
མེད་པར་ཐལ། ཁ་ནང་དུ་བལྟས་པའི་ཤེས་པ་ཡིན་པའི་ཕྱིར། ཟེར་ན། མ་ཁྱབ་བྱས་པ་ལ། ཁོ་ན་རེ།
དེ་ཁྱབ་པར་ཐལ། འགྲེལ་པ་མངོན་པའི་རྒྱན་དུ། དེ་དག་ནི་མཐོང་སྤང་ཡིན་པས་ཁ་ནང་དུ་བལྟས་པའི་
ཕྱིར་རིག་བྱེད་ཀུན་ནས་སློང་བ་མ་ཡིན་ནོ། ། ཞེས་གསུངས་པའི་ཕྱིར་ཟེར་ན་མ་ཁྱབ་ཏེ། དུས་ཀྱི་ཀུན་སློང་ལ་
དགོངས་པའི་ཕྱིར། ཞེས་ལན་འདེབས་ཤིང་། འོ་ན་ཁོ་རང་ལ། མཐོང་སྤང་གིས་རིག་བྱེད་ཀྱི་ཀུན་སློང་
བྱེད་པ་ཡོད་པར་ཐལ། རིག་བྱེད་ཀྱི་རྒྱུའི་ཀུན་སློང་བྱེད་པ་ཡོད་པའི་ཕྱིར། དེར་ཐལ། འགྲེལ་པ་མངོན་
228



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
པའི་རྒྱན་ལས། མཐོང་བས་སྤང་བར་བྱ་བའི་ཡིད་ཀྱི་རྣམ་ཤེས་ནི་ཁ་ནང་དུ་བལྟས་པས་རིག་བྱེད་ཀྱི་རབ་ཏུ་
འཇུག་པར་བྱེད་པ་རྒྱུའི་ཀུན་སློང་ཡིན་གྱི་དུས་ཀྱི་ཀུན་སློང་ནི་མ་ཡིན་ནོ། ། ཞེས་གསུངས་པའི་ཕྱིར། ཞེས་
བརྗོད་དོ། ། ཟག་མེད་ལ་ཀུན་སློང་གིས་དགེ་བ་འཇོག་པ་བཞིན་དུ་བསམ་གཏན་གྱི་སྡོམ་པ་ལ་ཡང་ཀུན་སློང་གིས་
དགེ་བ་འཇོག་རིགས་ལ། དེས་ན་འདོད་པ་དང་བསམ་གཏན་དང་པོའི་རྟེན་ཅན་གྱི་བསམ་གཏན་གྱི་སྡོམ་པའི་
རྒྱུའི་ཀུན་སློང་ལ་འདོད་པའི་ཡིད་ཀྱི་སེམས་དང་། བསམ་གཏན་དང་པོའི་ཡིད་ཤེས་ཀྱི་སེམས་གཉིས་ཀ་བཞག་
ཆོག་གམ་སྙམ་ཡང་དཔྱད་དོ། ། བྱེ་བྲག་སྨྲ་བས། རིག་བྱེད་མ་ཡིན་པའི་གཟུགས་ཀུན་སློང་གིས་དགེ་མི་དགེར་
འཇོག་པར་བཤད་པ་ཡང་། ཕལ་ཆེ་བའམ། གཙོ་ཆེ་བ་དང་། དང་པོར་སྐྱེས་པ་ད་ལྟར་བ་རྣམས་ཀྱི་
དབང་དུ་བྱས་པ་ལས་ཐམས་ཅད་དུ་ཁྱབ་མཐའ་ངེས་པ་ནི་མ་ཡིན་ཏེ། གོང་དུ་བཤད་པ་ལྟར་བསམ་གཏན་
གཉིས་པ་ཡན་ཆད་ཀྱི་རྟེན་ཅན་གྱི་རྒྱུད་ཀྱི་བསམ་གཏན་དང་ཟག་མེད་ཀྱི་སྡོམ་པ་རྣམས་ཀུན་སློང་ལ་མ་བརྟེན་
པའི་ཕྱིར་དང་། དེར་མ་ཟད་འདོད་པའི་རྟེན་ཅན་གྱི་རྒྱུད་ཀྱི་རིག་བྱེད་མ་ཡིན་པའི་གཟུགས་ལ་ཡང་མ་ངེས་
པའི་ཕྱིར་ཏེ། འོག་ནས་འཆད་འགྱུར་གྱིས་ཤེས་སོ། ། བསམ་གཏན་ཟག་མེད་ཀྱི་སྡོམ་པ་གཉིས་ཆར་ལ་དུས་ཀྱི་
ཀུན་སློང་ནི་མེད་དེ། དེ་གཉིས་མཉམ་བཞག་གི་སེམས་ཀྱི་རྗེས་འབྲང་ཡིན་ལ། དུས་ཀྱི་ཀུན་སློང་ནི་དབང་
ཤེས་ཡིད་ཤེས་གང་གི་དབང་དུ་བྱས་ཀྱང་མཉམ་པར་མ་བཞག་པ་ཁ་ཕྱིར་བལྟའི་ཤེས་པ་མ་གཏོགས་མེད་པར་
བཤད་པས་ན་མཉམ་པར་བཞག་པའི་སེམས་དང་ལྷན་ཅིག་ཏུ་འཇུག་པ་ནི་མི་སྲིད་པའི་ཕྱིར་རོ། །
སྡོམ་པའི་དབྱེ་བ་ལྡན་ཚུལ། །
རྣམ་རིག་མིན་རྣམ་གསུམ་ཤེས་བྱ། ། ཞེས་སོགས་ཀྱི་སྐབས་སུ། རྣམ་པར་རིག་བྱེད་མ་ཡིན་པ་ཆོས་ཅན།
ཁྱོད་ལ་དབྱེ་ན་རྣམ་པ་གསུམ་ཡོད་དེ། སྡོམ་པ་དང་། སྡོམ་མིན་དང་། བར་མ་གསུམ་ཡོད་པའི་ཕྱིར་ཏེ།
རིམ་པ་བཞིན་གཞན་གནོད་གཞི་དང་བཅས་པ་སྤོང་ཞིང་འཆལ་ཚུལ་གྱི་རྒྱུན་སྡོམ་པ་དང་། གནོད་པ་གཞི་
དང་བཅས་པ་ལ་རྒྱུན་དུ་ཞུགས་པ་དང་། གནོད་བ་དང་གཞི་ཕྱོགས་རེ་བ་སྤོང་ཞིང་ཕྱོགས་རེ་བ་ལ་འཇུག་པ་སྟེ་
གསུམ་གྱི་སྒོ་ནས་འཇོག་པའི་ཕྱིར། དེ་གསུམ་པོ་རེ་རེ་ལ་ཡང་རིག་བྱེད་དང་རིག་བྱེད་མ་ཡིན་པ་གཉིས་ཀ་ཡོད་
པ་ལས་རིག་བྱེད་མ་ཡིན་པས་ཁྱབ་པ་ནི་མེད་དོ། ། གནོད་པ་གཞི་དང་བཅས་པ་ཞེས་པའི་གནོད་པ་ནི་ལུས་ངག་གི་
229



བ༌
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མི་དགེ་བ་བདུན་པ་དང་། གཞི་ནི་ཡིད་ཀྱི་མི་དགེ་བ་གསུམ་ལ་བྱེད་པའམ། ཡང་ན་གནོད་པ་ནི་རང་བཞིན་
གྱི་ཁ་ན་མ་ཐོ་བ་དང་། གཞི་ནི་བཅས་པའི་ཁ་ན་མ་ཐོ་བ་ལ་བྱེད་པ་གདམ་ང་ཅན་དུ་གསུངས་ལ། ཕྱི་མ་འདི་
ལ་དོགས་པ་གཅོད་རྒྱུ་ཅུང་ཟད་མཆིས་པ་འོག་ཏུ་འཆད་དོ། ། །
སྡོམ་པ་སོ་སོ་ཐར་ཅེས་བྱ། ། ཞེས་སོགས་ཀྱི་སྐབས་སུ། ། སྡོམ་པ་ཆོས་ཅན། ཁྱོད་ལ་ཡང་དབྱེ་ན་གསུམ་
ཡོད་དེ། སོ་ཐར་དང་། བསམ་གཏན་དང་། ཟག་མེད་ཀྱི་སྡོམ་པ་གསུམ་ཡོད་པའི་ཕྱིར། སོ་ཐར་གྱི་
སྡོམ་པ་ལ་རྟེན་ནམ་མིང་གི་སྒོ་ནས་ཕྱེ་ན་བརྒྱད་དང་། རྫས་ཀྱི་སྒོ་ནས་བཞིར་འདུ་སྟེ། དགེ་སློང་ཕ་མའི་སྡོམ་
པརྫས་རིགས་གཅིག། དགེ་ཚུལ་ཕ་མ་དང་། དགེ་སློབ་མའི་སྡོམ་པ་གསུམ་རྫས་རིགས་གཅིག། དགེ་
བསྙེན་ཕ་མའི་སྡོམ་པ་རྫས་རིགས་གཅིག ། བསྙེན་གནས་ཀྱི་སྡོམ་པ་རྣམས་རྫས་རིགས་གཅིག་ཡིན་པའི་ཕྱིར།
དགེ་སློང་ཕ་མ་སོགས་ཕན་ཚུན་མཚན་འགྱུར་ན་མིང་འཕོ་བ་ཙམ་ལས་སྡོམ་པ་སྔར་ཡོད་གཏོང་རྒྱུ་ལྔ་པོ་གང་གིས་
ཀྱང་མི་གཏོང་བར་དོན་མཐུན་དུ་ཁས་བླངས་པ་ལ། ཁོ་ན་རེ། འོ་ན། དགེ་སློང་ཕ་དགེ་སློང་མར་མཚན་
འགྱུར་བའི་ཚེ་དགེ་སློང་ཕའི་སྡོམ་པ་མི་གཏོང་བར་ཐལ། དགེ་སློང་ཕའི་སྡོམ་པའི་གཏོང་རྒྱུ་ལྔ་པོ་གང་ཡང་མ་
བྱུང་བའི་ཕྱིར། འདོད་ན། དེ་ལྟར་མཚན་གྱུར་པའི་དགེ་སློང་མ་དེ་དགེ་སློང་ཕའི་སྡོམ་པ་དང་ལྡན་པར་
ཐལ། དེ་མཚན་གྱུར་པའི་ཚེ་དགེ་སློང་ཕའི་སྡོམ་པ་མ་བཏང་བའི་ཕྱིར། ཟེར་ན་མ་ཁྱབ་ཞེས་བརྗོད་པ་ལས་
འོས་མེད་པ་འདྲ་ཞིང་། དེ་བཞིན་དུ། དགེ་སློང་ཕ་མཚན་གྱུར་མ་ཐག་པའི་དགེ་སློང་མ་དེ་ཆོས་ཅན།
ཁྱོད་ཀྱིས་དགེ་སློང་མའི་སྡོམ་པ་དེ་མཚན་གྱུར་པ་དང་དུས་མཉམ་དུ་གསར་དུ་ཐོབ་པར་ཐལ། དེས་དགེ་སློང་
མའི་སྡོམ་པ་ཐོབ་པ་ནི་གང་ཞིག ། མཚན་མ་གྱུར་གོང་དུ་མ་ཐོབ་པའི་ཕྱིར་ཟེར་ཡང་མ་ཁྱབ་ཞེས་དང་།
ཡང་ད་ལྟར་གྱི་ཆོ་གས་བསྙེན་པར་རྫོགས་པའི་དགེ་སློང་ཕ་མཚན་གྱུར་པའི་དགེ་སློང་མའི་སྡོམ་པ་དེ་ཆོས་ཅན།
ཁྱོད་ད་ལྟར་གྱི་ཆོ་ག་ལ་བརྟེན་ནས་ཐོབ་པའི་དགེ་སློང་མའི་སྡོམ་པ་ཡིན་པར་ཐལ། འདོད་ན། དེ་ཕ་ཆོག་ལ་
བརྟེན་ནས་ཐོབ་པའི་དགེ་སློང་མའི་སྡོམ་པ་ཡིན་པར་ཐལ། འདོད་ན། དེ་འདྲའི་དགེ་སློང་མའི་སྡོམ་པ་དེ་
ཆོས་ཅན། ཁྱོད་དགེ་སློང་ཕའི་སྡོམ་པ་དང་དུས་མཉམ་དུ་ཐོབ་པར་ཐལ། དེ་ཕ་ཆོག་ལ་བརྟེན་ནས་ཐོབ་
པའི་དུས་མཚམས་ཞིག་ཡོད་པའི་ཕྱིར། ཞེས་དང་། གཞན་ཡང་དེ་འདྲའི་དགེ་སློང་མ་དེ་དགེ་སློང་ཕ་དང་
དུས་མཉམ་དུ་ཆོ་ག་གཅིག་གིས་བསྙེན་པར་རྫོགས་པ་ཡིན་པར་ཐལ་སོགས་དང་། བུད་མེད་ད་ཆོག་གིས་
230



n!
ས
ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
བསྙེན་པར་རྫོགས་པ་ལ་ཡུལ་དབུས་སུ་དགེ་སློང་མ་བཅུ་གཉིས་དང་། མཐའ་ཁོབ་ཏུ་མ་དྲུག་གི་གྲངས་ཚང་
དགོས་མིན་སོགས་ཀྱི་སྒོ་ནས་རིགས་པ་འཕེན་ན་ལན་སྐབས་སུ་གང་བབས་ལས་མཐའ་གཅིག་ཏུ་འཛིན་མཚམས་
དཀའ་བར་སྣང་བས་རིགས་པའི་སྒོ་ཙམ་ཞིག་སྨོས་སོ། ། །
ཐ་དད་དེ་དག་འགལ་བ་མེད། ། ཅེས་པ་ནས། སོ་སོ་ཐར་དང་ལྡན་པ་བརྒྱད། ། ཅེས་པའི་བར་ཚིག་
འགྲེལ་གྱིས་ཤེས་སོ། །
བསམ་གཏན་སྐྱེས་དང་དེ་ལྡན་པ། ། ཞེས་སོགས་ཀྱི་སྐབས་སུ། བསམ་གཏན་ལས་སྐྱེས་པའི་སྡོམ་པ་ནི།
བསམ་གཏན་གྱི་ཉེར་བསྡོགས་དང་དངོས་གཞི་ཐོབ་པ་རྣམས་ལ་ལྡན་ཞིང་། ཟག་མེད་ཀྱི་སྡོམ་པ་ནི་འཕགས་
པ་སློབ་མི་སློབ་རྣམས་ལ་ལྡན་ནོ། ། བསམ་གཏན་དང་ཟག་མེད་ཀྱི་སྡོམ་པ་གཉིས་ནི་མཉམ་བཞག་གི་སེམས་ཀྱི་
རྗེས་འབྲང་ཡིན་པས་མཉམ་པར་བཞག་ན་ད་ལྟར་བ་མངོན་གྱུར་དུ་ཡོད་ལ། མ་བཞག་ན་མེད་པའི་ཕྱིར་རོ། །
འོན་ཀྱང་ད་ལྟར་བ་མ་གཏོགས་འདས་པ་དང་མ་འོངས་པ་ལ་མ་ངེས་ཏེ། གཟུགས་མེད་ཀྱི་འཕགས་པ་མཉམ་
བཞག་པ་དག་ཀྱང་ཟག་མེད་ཀྱི་སྡོམ་པ་འདས་པ་ཁོ་ན་དང་ལྡན་པའི་ཕྱིར། ཡང་སྤོང་བའི་སྡོམ་པ་ཞེས་བཤད་
ན་དེ་གང་ཞེ་ན། བསམ་གཏན་དང་པོའི་ཉེར་བསྡོགས་མི་ལྕོགས་མེད་ཀྱི་ངོ་བོར་གྱུར་བའི་བར་ཆད་མེད་ལམ་
དགུ་པོ་རྣམས་སུ་སྐྱེས་པའི་བསམ་གཏན་དང་། ཟག་མེད་ཀྱི་སྡོམ་པ་གཉིས་ལ་བྱེད་དོ། ། དེ་ནི་ཉེར་བསྡོགས་མི་
ལྕོགས་མེད་ཀྱི་ངོ་བོར་གྱུར་པ་མ་གཏོགས་བར་ཆད་མེད་ལམ་ཐམས་ཅད་ལ་མི་བྱེད་དོ། ། དེས་ན་བསམ་གཏན་གྱི་
སྡོམ་པ་ཡིན་ལ་སྤོང་བའི་སྡོམ་པ་མ་ཡིན་པ་ནི་ཉེར་བསྡོགས་མི་ལྕོགས་མེད་ལས་གཞན་པའི་བསམ་གཏན་གྱི་སྡོམ་
པ་རྣམས་སོ། ། སྤོང་སྡོམ་ཡིན་ལ་བསམ་གཏན་གྱི་སྡོམ་པ་མ་ཡིན་པ་ནི། ཉེར་བསྡོགས་མི་ལྕོགས་མེད་ཀྱི་ངོ་བོར་
གྱུར་པའི་བར་ཆད་མེད་ལམ་ཟག་མེད་ཀྱི་སྡོམ་པའོ། ། གཉིས་ཀ་ཡིན་པ་ནི། ཉེར་བསྡོགས་མི་ལྕོགས་མེད་ཀྱི་ངོ་
བོར་གྱུར་པའི་བར་ཆད་མེད་ལམ་བསམ་གཏན་གྱི་སྡོམ་པའོ། ། གཉིས་ཀ་མ་ཡིན་པ་ནི། ཉེར་བསྡོགས་མི་
ལྕོགས་མེད་ཀྱི་ལམ་མ་ཡིན་པའི་ཟག་མེད་ཀྱི་སྡོམ་པ་རྣམས་སོ། ། དེ་བཞིན་དུ། ཟག་མེད་ཀྱི་སྡོམ་པ་དང་སྤང་
བའི་སྡོམ་པ་ལ་ཡང་མུ་བཞི་འཇོག་ཚུལ་ཤེས་པར་བྱའོ། ། ཡང་། ལྟུང་བ་དང་དེའི་གཉེན་པོ་ཤེས་བཞིན་དང་།
སྤོང་སེམས་མ་བརྗེད་པའི་དྲན་པ་གཉིས་ཀ་ལ་ནི་ཡིད་ཀྱི་སྡོམ་པ་དང་དབང་པོའི་སྡོམ་པ་ཞེས་བྱའོ། །
སོ་སོར་ཐར་གནས་ཇི་སྲིད་དུ། ། ཞེས་སོགས་ཀྱི་སྐབས་སུ། སོ་ཐར་གྱི་སྡོམ་པ་དང་ལྡན་པའི་གང་ཟག་ནི་
ས
།
231



s
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཇི་སྲིད་སྡོམ་པ་མ་བཏང་གི་བར་དེ་སྲིད་དུ་ད་ལྟར་གྱི་རྣམ་པར་རིག་བྱེད་མ་ཡིན་པ་དང་རྟག་ཏུ་ལྡན་ལ། སྐད་
ཅིག་དང་པོ་ཕྱིན་ཆད་ནི་ད་ལྟར་བ་མ་ཟད་འདས་པ་དང་ཡང་ལྡན་ནོ། ། སོ་ཐར་གྱི་སྡོམ་པའི་ལྡན་ཚུལ་ཇི་ལྟ་བ་དེ་
བཞིན་དུ་སྡོམ་མིན་ལ་གནས་པའང་དེ་དང་འདྲའོ། ། བསམ་གཏན་སྡོམ་དང་ལྡན་པ་ནི། ། རྟག་ཏུ་འདས་དང་མ་
འོངས་དང་། ། ཞེས་པའི་དོན་ནི་གོང་དུ་གནས་གཉིས་པར་བཤད་ཟིན་ལ།
འཕགས་ནི་དང་པོ་འདས་དང་མིན། ། ཞེས་སོགས་ཀྱི་སྐབས་སུ། ། འཕགས་པ་ཟག་མེད་ཀྱི་སྡོམ་པ་ནི།
སྐད་ཅིག་དང་པོ་སྡུག་བསྔལ་ཆོས་བཟོད་ཀྱི་ཚེ་ནི་ད་ལྟར་བ་དང་མ་འོངས་པ་མ་གཏོགས་འདས་པ་དང་མི་ལྡན་ཏེ།
སྔར་ཟག་མེད་ཀྱི་ལམ་མ་བསྐྱེད་པས་དེའི་འདས་པ་མི་སྲིད་པའི་ཕྱིར། གཞན་ནི་བསམ་གཏན་གྱི་སྡོམ་པ་དང་
ལྡན་ཚུལ་མཚུངས་པར་བཤད་པས་སྐད་ཅིག་གཉིས་པ་ཕན་ཆད་འདས་པ་དང་། ད་ལྟར་བ་དང་། མ་
འོངས་པ་གསུམ་ཆར་དང་ལྡན་ནོ། ། འོན་ཀྱང་དེ་ནི་སྤྱིར་བཏང་ཙམ་གྱི་དབང་དུ་བྱས་པ་ཡིན་གྱི། བྱེ་བྲག་ནང་
བསྲེས་ཀྱིས་ཕྱེ་ན་མཐོང་ལམ་སྐད་ཅིག་གཉིས་པ་ཕན་ཆད་རྟག་ཏུ་འདས་པ་དང་ལྡན་པས་མ་ཁྱབ་སྟེ། འབྲས་
བུ་ཐོབ་སྦྱངས་ཉམས་པ་ལས། ། ཞེས་འབྲས་བུ་གསར་དུ་ཐོབ་པ་དང་། དབང་པོ་སྦྱངས་ཏེ་འཕོ་བ་དང་།
ཡོངས་སུ་ཉམས་པ་སོགས་ཀྱི་ཚེ་ཟག་མེད་ཀྱི་ལམ་སྔ་མ་བཏང་ནས་ཕྱི་མ་གསར་དུ་ཐོབ་པར་བཤད་པ་གང་ཞིག་
དེས་ན་སྐད་ཅིག་བཅུ་དྲུག་པའི་ཚེ་འབྲས་བུ་དང་པོ་གསུམ་པོ་གང་རུང་གསར་དུ་ཐོབ་པ་ན་ཡང་ཟག་མེད་ཀྱི་ལམ་
འདས་པ་དང་མི་ལྡན་ཏེ། དེའི་ཚེ་སྒོམ་ལམ་གྱི་ངོ་བོར་གྱུར་པའི་ཟག་མེད་ནི་སྔར་མ་བསྐྱེད་པའི་ཕྱིར་འདས་པ་
མི་འབྱུང་ལ། མཐོང་ལམ་གྱི་ངོ་བོར་གྱུར་པའི་ཟག་མེད་དུས་གསུམ་པོ་ཐམས་ཅད་ནི་བཏང་ཟིན་པའི་ཕྱིར་
དང་། མཐོང་སྒོམ་མི་སློབ་ལམ་གསུམ་པོ་གང་ཡང་མ་ཡིན་པའི་ཟག་མེད་ཀྱི་ལམ་ཕུང་གསུམ་པ་ནི་མི་སྲིད་པའི་
ཕྱིར། དེས་ན་དེ་དག་གི་ཚེ་ན་ཡང་རང་རང་གི་སྐད་ཅིག་དང་པོའི་ཚེ་ནི་ད་ལྟར་བ་དང་། མ་འོངས་པ་
གཉིས་དང་ལྡན་ལ། གཉིས་པ་ཕན་ཆད་ནས་འདས་པ་དང་ལྡན་པར་འཇོག་དགོས་ཏེ། ཊིཀ་བྱེད་འགའ་
ཞིག་གིས་ཀྱང་དེ་ལྟར་གསུང་པའི་ཕྱིར་རོ། ། བསམ་གཏན་དང་ཟག་མེད་ཀྱི་སྡོམ་པ་གཉིས་ད་ལྟར་བ་དང་ལྡན་པ་
ཡང་མཉམ་པར་བཞག་པའི་གནས་སྐབས་སུ་ཡིན་གྱི་མཉམ་བཞག་ལས་ལངས་པ་ལ་ནི་མ་ཡིན་ཏེ། དེ་གཉིས་
མཉམ་བཞག་གི་སེམས་ཀྱི་རྗེས་འབྲང་ཡིན་པ་གོང་དུ་བཤད་ཟིན་པའི་ཕྱིར། དེ་གཉིས་འདས་པ་དང་མ་འོངས་
པའི་ཐོབ་པ་ནི་མཉམ་པར་མ་བཞག་པའི་ཚེ་ནའང་གཏོང་རྒྱུ་མ་བྱུང་གི་བར་དུ་ལྡན་ནོ། ། སྡོམ་པ་སྡོམ་མིན་གྱི་བར་
232



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
མའི་རིག་བྱེད་མ་ཡིན་པ་ལ་གནས་པ་ཡང་སྐད་ཅིག་དང་པོ་ལ་ད་ལྟར་གྱི་རིག་བྱེད་མ་ཡིན་པ་དང་ལྡན་ལ་སྐད་ཅིག་
གཉིས་པ་ཕན་ཆད་འདས་པ་དང་ད་ལྟར་བ་གཉིས་དང་ལྡན་ནོ།། །
སྡོམ་མིན་ལྡན་ཚུལ་དང་བར་མའི་ལྡན་ཚུལ། །
སྡོམ་མིན་གནས་པ་དགེ་བ་དང་། ཞེས་སོགས་ཀྱི་སྐབས་སུ། འོ་ན་སྡོམ་མིན་དང་ལྡན་པ་དག་བར་
མའི་དགེ་བའི་རིག་བྱེད་མ་ཡིན་པ་དང་ལྡན་པ་དང་། སྡོམ་པ་དང་ལྡན་པ་བར་མའི་མི་དགེ་བའི་རིག་བྱེད་མ་
ཡིན་པ་དང་ལྡན་པ་ཡོད་དེ། སྡོམ་མིན་ལ་གནས་པ་གཤན་(བཤན་)པ་ལ་སོགས་པའང་དགེ་བའི་རྣམ་པར་
རིག་བྱེད་མིན་པ་དང་ལྡན་པའི་ཕྱིར་ཏེ། དེས་ཇི་སྲིད་རབ་ཏུ་དང་བའི་ཤུགས་དང་ལྡན་པས་མཆོད་རྟེན་ལ་
ཕྱག་འཚལ་བ་སོགས་བྱེད་པའི་བར་དེ་སྲིད་དུ་བར་མ་དགེ་བའི་རིག་བྱེད་མ་ཡིན་པ་འབྱུང་བའི་ཕྱིར། སོ་ཐར་
གྱི་སྡོམ་པ་ལ་གནས་པའང་མི་དགེ་བའི་རིག་བྱེད་མིན་པ་དང་ལྡན་པ་ཡོད་དེ། ཇི་སྲིད་ཉོན་མོངས་པའི་ཤུགས་
དང་ལྡན་པས་སྲོག་ཆགས་གསོད་པ་དང་། རྡེག་པ་དང་འཆིང་བ་སོགས་བྱེད་པའི་བར་དེ་སྲིད་དུ་བར་མ་མི་
དགེ་བའི་རིག་བྱེད་མིན་པ་དང་ལྡན་པའི་ཕྱིར། །
རྣམ་རིག་བྱེད་ནི་ཐམས་ཅད་ལ། ། ཞེས་སོགས་ཀྱི་སྐབས་སུ། ལུས་ང་ག་གི་རྣམ་པར་རིག་བྱེད་ནི་སྡོམ་པ་
དང་། སྡོམ་མིན་དང་། བར་མ་ལ་གནས་པ་ཐམས་ཅད་ལའང་རིག་བྱེད་དངོས་སུ་བྱེད་པ་དག་ལ་ད་ལྟར་བ་
དང་ལྡན་ལ། སྐད་ཅིག་དང་པོ་ཕྱིན་ཆད་ནས་འདས་པ་དང་ཡང་གཏོང་རྒྱུ་མ་བྱུང་གི་བར་དུ་ལྡན་ནོ། ། རིག་
བྱེད་མ་འོངས་པ་དང་ལྡན་པ་ནི་མེད་དེ། རིག་བྱེད་ནི་སེམས་ཀྱི་རྗེས་འབྲང་མ་ཡིན་པའི་བེམ་པོ་ཡིན་པའི་ཕྱིར་
ཏེ་ལྟ་བུའི་ནུས་པ་མེད་དོ་ཞེས་སོ། ། དེའི་ནང་ཚན་བསྒྲིབས་པའི་རིག་བྱེད་དང་མ་བསྒྲིབས་ལུང་མ་བསྟན་གྱི་རིག་
བྱེད་ནི་མ་འོངས་པར་མ་ཟད་འདས་པ་དང་ལྡན་པ་ཡང་མེད་དེ། ལུང་མ་བསྟན་ནི་སྟོབས་ཆུང་བས་ཐོབ་པ་སྔ་
ཕྱིར་འདྲེན་མི་ནུས་པའི་ཕྱིར། ཞེས་པའོ། །
བར་མ་དོར་གནས་སེམས་ཞན་པས། ། ཞེས་སོགས་ཀྱི་སྐབས་སུ། སྡོམ་པ་སྡོམ་མིན་གཉིས་ཀ་མ་ཡིན་
པའི་བར་མའི་དགེ་མི་དགེ་གང་རུང་ལ་གནས་པ་ཞིག་གིས་ཀུན་སློང་དགེ་མི་དག་གང་རུང་གི་སེམས་ཞན་པས་
ལུས་ངག་གི་རིག་བྱེད་ཀུན་ནས་སློང་བ་ལ་ནི་རིག་བྱེད་ཁོ་ན་མ་གཏོགས་དེའི་རིག་བྱེད་མིན་པ་དང་མི་ལྡན་ཏེ།
233



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
སེམས་ཞན་པས་རིག་བྱེད་མ་ཡིན་པ་བསྐྱེད་མི་ནུས་པའི་ཕྱིར། ཡང་དེས་སེམས་དྲག་པོས་ཀུན་ནས་བསླངས་ན་
ནི་རིག་བྱེད་དང་རིག་བྱེད་མ་ཡིན་པ་གཉིས་ཀ་དང་ལྡན་ནོ། ། ཡང་དམིགས་བསལ་རྫས་ལས་བྱུང་བའི་བསོད་
ནམས་བདུན་དང་། སྲོག་གཅོད་ལ་སོགས་པའི་ལས་ལམ་རྣམས་ནི་སེམས་ཞན་པ་དང་། ལུང་མ་བསྟན་གྱིས་
ཀུན་ནས་བསླངས་ཀྱང་རིག་བྱེད་མིན་པ་དང་ལྡན་པར་བཤད་དོ། །
རྣམ་རིག་བཏང་དང་མ་སྐྱེས་པའི། ། འཕགས་པའི་གང་ཟག་རྣམ་རིག་མིན། ། ཞེས་པ་ནི། ཚེ་འདིའི་
རྣམ་པར་རིག་བྱེད་བཏང་ཞིང་། ཕྱི་མའི་རྣམ་པར་རིག་བྱེད་མ་སྐྱེས་པའི་འཕགས་པའི་གང་ཟག་ནི། ཟག་
མེད་ཀྱི་རྣམ་པར་རིག་བྱེད་མིན་པ་ཁོ་ན་དང་ལྡན་གྱི་རིག་བྱེད་དང་ནི་མི་ལྡན་ཏེ། རིག་བྱེད་སྔ་མ་ནི་བཏང་ཟིན་
ལ། ཕྱི་མ་ནི་མ་སྐྱེས་པའི་ཕྱིར་དང་། ཟག་མེད་ཀྱི་སྡོམ་པའི་ཐོབ་པ་དང་ནི་ངེས་པར་ལྡན་པའི་ཕྱིར་རོ། །
འདི་ལ་འཕགས་པ་ཞེས་སྨོས་པ་ནི་ས་འཕོས་པའི་དབང་དུ་མཛད་པ་ཡིན་ལ། ས་མ་འཕོས་པའི་དབང་དུ་བྱས་
ན་ནི། སོ་སོ་སྐྱེ་བོ་བསམ་གཏན་གྱི་སྡོམ་པ་ཐོབ་པར་ཤི་འཕོས་པ་ལ་ཡང་མཚུངས་ཏེ། རིག་བྱེད་མ་ཡིན་པའི་
བསམ་གཏན་གྱི་སྡོམ་པ་འདས་མ་འོངས་དང་ནི་ལྡན་ལ། རིག་བྱེད་ནི་འགགས་ཤིང་མ་སྐྱེས་པ་གོང་དང་
མཚུངས་པའི་ཕྱིར། ། དེས་ན་རིག་བྱེད་དང་ལྡན་ལ་རིག་བྱེད་མ་ཡིན་པ་དང་མི་ལྡན་པ་སོགས་ཀྱི་མུ་བཞི་བཤད་
པས་མུ་དང་པོ་གསུམ་ནི་གོང་དུ་སྨོས་པ་དེ་དག་གིས་ཤེས་པར་ནུས་ལ། གཉིས་ཀ་དང་མི་ལྡན་པ་ནི་གཟུགས་
མེད་ཀྱི་སོ་སྐྱེ་སོགས་སོ། །
བསམ་གཏན་ལས་སྐྱེས་བསམ་གཏན་གྱི། ། ཞེས་སོགས་ཀྱི་སྐབས་སུ། སྡོམ་པ་གསུམ་པོ་དེ་གསར་དུ་
ཐོབ་ཚུལ་ལ། ། བསམ་གཏན་གྱི་སྡོམ་པ་ནི་ཟག་བཅས་བསམ་གཏན་གྱི་དངོས་གཞི་དང་། ཉེར་བསྡོགས་ཀྱི་
སེམས་གང་རུང་གི་སྟོབས་ཀྱིས་གསར་དུ་ཐོབ་པ་སྟེ། དེ་དག་དང་དུས་མཉམ་དུ་འབྱུང་བའི་ཕྱིར། ། དེ་ཡང་
ཉེར་བསྡོགས་ཀྱི་སྟོབས་ཀྱིས་གསར་དུ་ཐོབ་པ་ནི། འོག་ས་འདོད་པ་ལྟ་བུའི་རྟེན་ལ་སྦྱོར་བའི་སྟོབས་ཀྱིས་ཐོབ་
ལ། གཟུགས་མེད་ནས་གཟུགས་སུ་སྐྱེས་པ་ལྟ་བུའི་ཚེ་སྐྱེས་སྟོབས་ཀྱིས་གསར་དུ་ཐོབ་བོ། ། དངོས་གཞིས་
བསྡུས་པའི་བསམ་གཏན་གྱི་སྡོམ་པ་ནི། འོག་སའི་རྟེན་ལ་སྦྱོར་བ་འདོད་ཆགས་དང་བྲལ་བའི་སྟོབས་ཀྱིས་ཐོབ་
ལ། གོང་ས་ལ་སྐྱེ་བས་ཐོབ་པ་གོང་དང་མཚུངས་སོ། ། ཟག་མེད་ཀྱི་སྡོམ་པ་ནི། ཟག་མེད་ཀྱི་བསམ་གཏན་ས་
དྲུག་པོ་གང་རུང་གི་སེམས་ཀྱིས་གསར་དུ་ཐོབ་ལ། དེ་ཡང་ཟག་མེད་མི་ལྕོགས་མེད་ལ་བརྟེན་པ་ནི་སྦྱོར་བའི་
234



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
སྟོབས་ཀྱིས་ཐོབ་ཅིང་། འབྲས་བུ་རིམ་བརྒྱུད་པ་འགའ་ཞིག་གིས་རྣམ་གྲོལ་དགུ་པའི་ཚེ་དངོས་གཞིས་བསྡུས་
པའི་ཟག་མེད་ཀྱི་སྡོམ་པ་ནི་འདོད་ཆགས་དང་བྲལ་བའི་སྟོབས་ཀྱིས་ཐོབ་པ་ཡིན་ལ། དེ་ཡང་འཇིག་རྟེན་པའི་
ལམ་གྱིས་འདོད་ཆགས་དང་བྲལ་བ་ཡིན་ན་དང་པོར་མ་འོངས་པ་ཁོ་ན་དང་། འཇིག་རྟེན་ལས་འདས་པའི་
ལམ་གྱིས་འདོད་ཆགས་དང་བྲལ་ན་ད་ལྟར་བ་ཡང་ཐོབ་བོ། ། ཆགས་བྲལ་སྔོན་སོང་ཕྱིར་མི་འོང་གིས་ནི་ངེས་པར་
སྦྱོར་བའི་སྟོབས་ཀྱིས་ཐོབ་སྟེ། འདོད་ཆགས་དང་བྲལ་བ་སྔོན་དུ་སོང་ཟིན་པའི་ཕྱིར། དེ་ལ་ཁོ་ན་རེ། འོ་
ན་འཕགས་པ་འཇིག་རྟེན་པའི་ལམ་གྱིས་འདོད་ཆགས་དང་བྲལ་བའི་ཚེ་དང་པོར་དངོས་གཞིས་བསྡུས་པའི་ཟག་
མེད་ཀྱི་སྡོམ་པ་ད་ལྟར་བ་མ་ཐོབ་པར་ཐལ། དང་པོར་མ་འོངས་པ་ཁོ་ན་ཐོབ་པའི་ཕྱིར། འདོད་ན། མི་
འཐད་པར་ཐལ། གོང་དུ། འཕགས་ནི་དང་པོ་འདས་དང་མིན། ། ཞེས་ཟག་མེད་སྐད་ཅིག་དང་པོ་ལ་ད་
ལྟར་བ་མ་གཏོགས་འདས་པ་དང་མི་ལྡན་ལ། གཉིས་པ་ཕན་ཆད་འདས་པ་དང་ལྡན་པར་བཤད་པ་དང་།
ཚུལ་དེ་འབྲས་བུ་ཐོབ་སྦྱངས་ཉམས་པའི་ཚེ་ཡང་མཚུངས་པར་ཁྱོད་ཀྱིས་གོང་དུ་བཤད་པ་གང་ཞིག། འཕགས་
པ་དེས་རྣམ་གྲོལ་དགུ་པའི་ཚེ་ཕྱིར་མི་འོང་བའི་འབྲས་བུ་མངོན་དུ་བྱེད་པའི་ཕྱིར། ཟེར་ན། གཙོ་ཆེ་བ་
འཇིག་རྟེན་ལས་འདས་པའི་ལམ་གྱིས་ཐོབ་པའི་དབང་དུ་བྱས་ནས་དེ་ལྟར་གསུངས་ཀྱི། འཇིག་རྟེན་པའི་ལམ་
གྱིས་ཐོབ་པ་ལ་མ་ངེས་སོ་ཞེས་སྨྲ་དགོས་པ་དེ་གཉིས་ཀ་གྲུབ་མཐའི་རང་ལུགས་ཡིན་པས་སོ། ། སོ་ཐར་གྱི་སྡོམ་པ་
ནི་གསོལ་བ་དང་བརྗོད་པ་སོགས་གཞན་གྱི་རྣམ་པར་རིག་བྱེད་དང་། རང་གི་རིག་བྱེད་དང་སེམས་པའི་
སྟོབས་ཀྱིས་ཐོབ་བོ། ། །
སྡོམ་པ་སྡོམ་མིན་བར་མ་གསུམ་འཐོབ་ཚུལ། །
ཇི་སྲིད་འཚོ་དང་ཉིན་ཞག་ཏུ། ། སྡོམ་པ་ཡང་དག་བླང་པར་བྱ། ། ཞེས་པ་ནི་གོ་སླ་ཞིང་། །
ཉིན་ཞག་པ་ཡི་སྡོམ་མིན་མེད། ། དེ་དེ་ལྟར་ནོད་མེད་ཅེས་གྲགས། ། ཅེས་པ་ནི། བྱེ་བྲག་སྨྲ་བས་སྡོམ་
མིན་ལ་ཇི་སྲིད་འཚོའི་སྡོམ་མིན་ནི་ཡོད་ཀྱི། ཉིན་ཞག་པའི་སྡོམ་མིན་ནི་མེད་དེ། བདག་ཉིན་ཞག་གཅིག་ཏུ་
སྡོམ་མིན་དང་ལྡན་པར་གྱུར་ཅིག་ཅེས་ནོད་པ་མེད་པའི་ཕྱིར་ཞེས་ཟེར་རོ། ། གྲགས་ཅེས་པ་ནི་འདོད་ཚུལ་དེ་ལ་མ་
རངས་པའི་ཚིག་ཏུ་གསུངས་པ་སྟེ། དེ་ལྟར་ཁས་ལེན་པ་མེད་པས་མེད་པར་འགྱུར་ན། ཇི་སྲིད་འཚོའི་སྡོམ་
235



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མིན་ཡང་མེད་པར་འགྱུར་ཏེ། ལས་སྨད་པ་ཡིན་པས་དེ་ལྟར་ལེན་པ་མེད་པའི་ཕྱིར། གལ་ཏེ་ཇི་སྲིད་འཚོའི་
བར་དུ་སྲོག་གཅོད་པས་འཚོ་བར་བྱའོ་སྙམ་པའི་སེམས་པ་ཉིད་ལེན་པའི་དོན་དུ་འདོད་ན་ནི། ཉིན་ཞག་པ་
ཡང་ཡོད་པར་འགྱུར་རོ། ། ཞེས་སྐྱོན་དུ་བརྗོད་པར་མཛད་པ་ཡིན་ལ། དེས་ན་སློབ་དཔོན་རང་ཉིད་ཀྱི་བཞེད་
པ་ནི་གྲོ་བཞིན་སྐྱེས་ཀྱི་རྟོགས་བརྗོད་ལས་ཉིན་ཞག་པའི་སྡོམ་པ་དང་སྡོམ་མིན་གཉིས་ཀ་ཡོད་པར་གསུངས་པ་
ལྟར། སེམས་པ་གཙོ་ཆེ་བའི་དབང་དུ་བྱས་ནས་ཉིན་ཞག་པའི་སྡོམ་མིན་ཡང་ཡོད་པར་བཞེད་པ་འདྲའོ། །
དམའ་བ་འདུག་སྨྲས་བཟླས་པ་ཡིས། ། ཞེས་པ་ནས། བཅས་པའི་ཁ་ན་མ་ཐོ་བ། ། མྱོས་འགྱུར་ལས་
གཞན་བསྲུང་ཕྱིར་རོ། ། ཞེས་པའི་བར་བསྙེན་གནས་སོགས་ཀྱི་སྡོམ་པ་ནོད་ཚུལ་དང་། བསྲུང་ཚུལ་སོགས་རྩ་
བ་ཉིད་ལ་ཚིག་འགྲེལ་གྱིས་ཤེས་པ་མ་ཟད། སོ་ཐར་གྱི་སྐོར་འདི་དག་ཆོས་འདུལ་བ་ལ་སྦྱངས་པ་མཛད་པ་
རྣམས་ཀྱིས་ནི་དེ་དག་ལས་རྒྱས་པར་ཁོང་དུ་ཆུད་པར་འགྱུར་ཞིང་། གཞན་དག་ལ་ནི་འདིར་སྨོས་པ་དེ་ཙམ་
གྱིས་མཐའ་དག་ཤེས་པར་ཡང་མི་ནུས་ལ། རྩ་བའི་དངོས་བསྟན་གྱི་དོན་ནི་ཡིག་ཆ་ཕལ་མོ་ཆེར་གསལ་བ་ལྟར་
ལས། ཞིབ་ཏུ་དོགས་པ་དཔྱོད་དགོས་པ་ཡང་ཆེར་མི་སྣང་བས་མ་སྤྲོས་སོ། །
འདོད་གཏོགས་ཐམས་ཅད་གཉིས་ཀ་དང་། ། ཞེས་སོགས་ཀྱི་སྐབས་སུ་སྡོམ་པ་དེ་དག་ཐོབ་པའི་གཞི་ལ་
སོགས་པ་བསྟན་པ་སྟེ། འདོད་པར་གཏོགས་པ་སོ་ཐར་གྱི་སྡོམ་པ་ནི་དགེ་བའི་ལས་ལམ་སྦྱོར་དངོས་འཇུག་
གསུམ་ཐམས་ཅད་ལས་ཐོབ་པ་དང་། གཞི་སེམས་ཅན་དུ་སྟོན་པ་དང་སེམས་ཅན་དུ་སྟོན་པ་མ་ཡིན་པ་གཉིས་
བའི་ཕུང་ཁམས་སྐྱེ་མཆེད་ཁོ་ན་ལས་ཐོབ་ཀྱི། འདས་པ་དང་མ་འོངས་པ་ལས་ནི་མ་ཡིན་ནོ། ། བསམ་གཏན་
དང་ཟག་མེད་ཀྱི་སྡོམ་པ་གཉིས་ནི་ལས་ལམ་དངོས་གཞི་ཁོ་ན་དང་། སེམས་ཀྱི་རྗེས་འབྲང་གི་ཕུང་ཁམས་དུས་
གསུམ་པོ་ཐམས་ཅད་ལས་ཐོབ་ཅིང་། ལས་ལམ་གྱི་སྦྱོར་འཇུག་དང་། བཅས་པའི་ཁ་ན་མ་ཐོ་བ་དང་།
སེམས་ཅན་མ་ཡིན་པ་ལས་མ་ཐོབ་བོ། ། ཡང་། སྡོམ་པ་རྣམས་གཞི་སེམས་ཅན་ཐམས་ཅད་ལས་ཐོབ་པ་ནི་
མཚུངས་ལ། ཡན་ལག་དང་རྒྱུ་ལ་ནི་ཁྱད་པར་ཡོད་དེ། ཡན་ལག་ཐམས་ཅད་ལས་ཐོབ་པ་ནི་དགེ་སློང་དང་།
ཡན་ལག་བཅུ་ལས་ཐོབ་པ་དགེ་ཚུལ། ལྔ་ལས་ཐོབ་པ་ནི་དགེ་བསྙེན། བརྒྱད་ལས་ཐོབ་པ་ནི་བསྙེན་གནས་
སོ། ། རྒྱུ་ནི་ཆགས་པ་ལ་སོགས་པའི་དགེ་རྩ་གསུམ་ནི་ཐམས་ཅད་ལས་དང་། སེམས་ཆུང་འབྲིང་ཆེ་གསུམ་ནི་
236



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ། །
དུས་གཅིག་ལ་གསུམ་ཆར་མི་འབྱུང་བས་གང་རུང་རེ་རེ་ལས་ཐོབ་བོ། །
སྡོམ་པ་མིན་པ་ཐམས་ཅད་དང་། ཞེས་སོགས་ཀྱི་སྐབས་སུ། བྱེ་བྲག་སྨྲ་བས་སྡོམ་མིན་ཡང་གཞི་
སེམས་ཅན་ཐམས་ཅད་ལས་ཐོབ་པ་དང་། ལས་ལམ་ཀྱང་སྲོག་གཅོད་ལ་སོགས་པའི་ལས་ལམ་ཀུན་ལས་ཐོབ་
པར་འདོད་ལ། རྒྱུ་ནི་ཆགས་སྡང་གཉིས་དུས་གཅིག་མཚུངས་ལྡན་དུ་མི་འབྱུང་བས་འདོད་ཆགས་ཀྱིས་རྒྱུ་བྱས་
ན་ཞེ་སྡང་གིས་མི་བྱེད་པ་སོགས་སོ། ། སྡོམ་མིན་དང་ལྡན་པའི་གང་ཟག་ནི། ཤན་པ་དང་། བྱ་པ་དང་།
ཉ་པ་དང་། རི་དྭགས་གཤོར་བ་དང་། ཆོམ་རྐུན་པ་དང་། གཤེད་མ་དང་། བཙོན་རྫི་དང་། སྦྲུལ་
གྱི་འཚོ་བ་སོགས་རྣམ་གྲངས་མང་དུ་བཤད་ཀྱང་། དོན་ནི་མི་དགེ་བ་འདི་དང་འདི་འདྲ་བ་ལ་སྤྱོད་དོ་ཞེས་ཁས་
ལེན་པའམ་སེམས་པའི་སྒོ་ནས་དེ་དག་ལ་ཡུན་དུ་ཞུགས་པ་རྣམས་ལ་ལྡན་པའོ། ། མདོ་སྡེ་པས་ནི། སྡོམ་མིན་
སེམས་ཅན་ཐམས་ཅད་དང་། ཡན་ལག་ཐམས་ཅད་ལས་ཐོབ་པ་ནི་མ་ཡིན་ཏེ། བདག་གིས་སེམས་ཅན་
ཐམས་ཅད་གསོད་དོ་སྙམ་པ་དང་། གསོད་པའང་མི་སྲིད་པའི་ཕྱིར་དང་། སྲོག་གཅོད་པ་དག་གིས་མ་བྱིན་
པར་མི་ལེན་པའང་ཡོད་པའི་ཕྱིར། དེས་ན་བདག་གིས་སྲོག་གཅོད་པ་ཙམ་དང་། མ་བྱིན་པར་བླངས་པ་
ཙམ་གྱིས་འཚོ་བར་བྱའོ། ། གཞན་གྱི་བུད་མེད་ལ་རྒྱུན་དུ་སྤྱད་དོ་སྙམ་དུ་བསམ་ཏེ་དེ་དག་གི་ལས་རྫོགས་པར་སྤྱད་
པ་ཙམ་གྱིས་སྡོམ་མིན་དུ་འགྱུར་ལ། དེ་བཞིན་དུ་རྫུན་སོགས་ལའང་མཚུངས་པར་འདོད་པ་ཉིད་ལེགས་པ་ཡིན་
པར་གསུངས་ལ། བྱེ་བྲག་སྨྲ་བའི་བསམ་ཚོད་ནི། སྡོམ་པ་ལ་སེམས་ཅན་འདི་དང་འདི་འདྲ་བ་ལ་སྤོང་།
ཐམས་ཅད་ལ་མི་སྤོང་སྙམ་པ་དང་། ཡན་ལག་འགའ་ཞིག་སྲུང་ལ་འགའ་ཞིག་མི་སྲུང་སྙམ་པ་སོགས་ཀྱི་ངེས་པ་
ལྔ་དང་བྲལ་བ་ཞིག་དགོས་པ་ལྟར། སྡོམ་མིན་ཡང་སྲོག་གཅོད་ལྟ་བུ་ལ་མཚོན་ན་སེམས་ཅན་འདི་གསོད་འདི་
མི་གསོད་སྙམ་པ་དང་། མ་བྱིན་པར་ལེན་པ་ཡང་གཞི་འགའ་ཞིག་ལས་ལེན། འགའ་ཞིག་ལས་མི་ལེན་སྙམ་
པ་དང་། ལས་ལམ་མི་དགེ་བ་བཅུ་ལས་འདི་ལ་སྤྱད་འདི་ལ་མི་སྤྱད་སྙམ་པ་ལྟ་བུའི་ངེས་པ་མེད་པ་ཞིག་དགོས་
པར་སེམས་ལ། དེ་ལྟ་ན་སྡོམ་མིན་ཅན་གྱི་གང་ཟག་ཤིན་ཏུ་ཉུང་བར་འགྱུར་ཏེ། མི་དང་དུད་འགྲོ་སོགས་
སེམས་ཅན་ཇི་འདྲ་ཞིག་ཡིན་ཀྱང་གསོད་སྙམ་པ་དང་། ཐམས་ཅད་ལས་མ་བྱིན་པར་ལེན་སྙམ་པ་དང་། མི་
དགེ་བ་བཅུ་ཆར་ལ་སྤྱོད་སྙམ་པ་ནི་ཕལ་མོ་ཆེ་ལ་མི་འབྱུང་བ་མ་ཟད། རང་ལུགས་སྡོམ་མིན་ཐོབ་ཚུལ་བཤད་པ་
ན། སྡོམ་པ་མིན་པ་བྱ་བའམ། ། ཁས་ལེན་པ་ལས་ཐོབ་པར་འགྱུར། ། ཞེས་གཤན་(བཤན་)པ་ལ་སོགས་པའི་
237



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
རིགས་སུ་སྐྱེས་པ་རྣམས་ནི་སྲོག་གཅོད་ལ་སོགས་པའི་བྱ་བ་བྱས་པ་ཙམ་གྱིས་ཐོབ་པ་དང་གཞན་གྱི་རིགས་སུ་སྐྱེས་
པ་རྣམས་ནི་རྒྱལ་པོ་ལ་སོགས་པའི་དྲུང་དུ་བདག་འཚོ་བ་འདིས་འཚོ་བར་བྱའོ་ཞེས་ཁས་ལེན་པ་ལས་ཐོབ་པར་
བཤད་ན། དེ་ཙམ་ལ་ཡན་ལག་ཐམས་ཅད་ཚང་བ་སོགས་མ་ངེས་པའི་ཕྱིར་རོ། ། སྡོམ་པ་ལ་ནི་ངེས་པ་ལྔ་དང་
བྲལ་བའི་བསམ་པ་ངེས་པར་དགོས་ཀྱི། དེ་མེད་པར་སྡོམ་པ་བླངས་ཀྱང་ལེགས་སྤྱད་ཙམ་ལས་སྡོམ་པར་མི་
འགྱུར་རོ། །
ལྷག་མའི་རྣམ་རིག་མིན་ཞིང་དང་། ། ལེན་དང་གུས་པར་བྱེད་པས་ཐོབ། ། ཅེས་པ་ནི། སྡོམ་པ་སྡོམ་
མིན་གཉིས་ལས་གཞན་པ་བར་མའི་རྣམ་པར་རིག་བྱེད་མ་ཡིན་པ་ནི། དགེ་བ་ལ་མཚོན་ན། རྗེས་ལས་བྱུང་
བའི་བསོད་ནམས་ལྟ་བུ་ཞིང་ལ་བརྟེན་ནས་ཐོབ་པ་དང་། དཀོན་མཆོག་ལ་དུས་སུ་ཕྱག་འཚལ་བར་དམ་
བཅས་ནས་དེ་ལྟར་བྱེད་པ་ལྟ་བུ་ཁས་ལེན་དང་དམ་བཅའ་ལས་ཐོབ་པ་དང་། རབ་ཏུ་དྭང་བ་ཤུགས་དྲག་པོས་
ཕྱག་སྐོར་བྱེད་པ་ལྟ་བུ་བསམ་སྦྱོར་གུས་པ་ལས་ཐོབ་པ་སྟེ། དེ་དག་ལས་བཟློག་པ་མི་དགེ་བའི་བར་མ་ལ་ཡང་
མཚུངས་སོ། །
སྡོམ་པ་དང་སྡོམ་མིན་གྱི་གཏོང་རྒྱུ་བཤད་པ།།
བསླབ་པ་ཕུལ་དང་ཤི་འཕོས་དང་། ། ཞེས་སོགས་ཀྱི་སྐབས་སུ། སྡོམ་པ་གཏོང་བའི་རྒྱུ་ལ། སོ་ཐར་གྱི་
སྡོམ་པ་རྣམས་ནི་བསླབ་པ་ཕུལ་བ་དང་། ཤི་འཕོས་པ་དང་། ཕོ་མོའི་མཚན་གཉིས་ཅིག་ཆར་དུ་བྱུང་བ་དང་།
དགེ་རྩ་ཆད་པ་དང་བཞིས་གཏོང་ལ། ། བསྙེན་གནས་ནི་དེ་དག་དང་མཚན་མོ་འདས་པས་ཀྱང་གཏོང་སྟེ་འཕེན་
པའི་དུས་ཟད་པའི་ཕྱིར། ། མདོ་སྡེ་པ་དང་། ཉི་འོག་བྱེ་བྲག་སྨྲ་བ་སོགས་ནི་མིའམ་མིར་ཆགས་པ་བསད་པ་
སོགས་ཀྱི་རྩ་ལྟུང་བཞི་ལས་གང་ཡང་རུང་བ་བྱུང་ན་སྡོམ་པ་ཐམས་ཅད་གཏོང་བར་འདོད་ཅིང་། སྡེ་པ་གཞན་
གོས་དམར་བ་དག་ནི་དམ་པའི་ཆོས་ནུབ་པ་ལས་སྡོམ་པ་གཏོང་བར་འདོད། ཁ་ཆེ་བྱེ་བྲག་སྨྲ་བ་རྣམས་ནི་རྩ་
ལྟུང་བཞི་པོ་གང་རུང་ཞིག་བྱུང་ན་གང་བཏང་བའི་ཆ་ནས་ཚུལ་འཆལ་དང་། སྡོམ་པ་ཡོད་པའི་ཆ་ནས་ཚུལ་
ཁྲིམས་དང་ལྡན་པ་སྟེ་བུ་ལོན་དང་ནོར་གཉིས་ཀ་ཡོད་པའི་སྐྱེས་བུ་བཞིན་དང་། དེས་ལྟུང་བ་བཤགས་ན་ནི་
ཚུལ་ཁྲིམས་དང་ལྡན་པ་ཁོ་ན་ཡིན་ཏེ་བུ་ལོན་བཅལ་ན་ནོར་ལྡན་ཁོ་ནར་འགྱུར་བ་བཞིན་ཞེས་འདོད་ཀྱང་། དེ་
238



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
མ་པ་འཆང
ནི་འཐད་པར་མ་གསུངས་ཏེ། ལུང་རབ་ཏུ་བྱུང་བའི་གཞི་ལས། དགེ་སློང་གིས་དེ་བྱས་ན་བྱས་མ་ཐག་ཏུ་
དགེ་སློང་དུ་མི་རུང་བར་འགྱུར། དགེ་སྦྱོང་དུ་མི་རུང་། ཞེས་པ་ནས། དེའི་དགེ་སྦྱོང་གི་ཚུལ་ཞིག་པར་
འགྱུར་ཞིང་ཉམས་པ། བཅོམ་པ། ལྟུང་བ་ཕམ་པར་འགྱུར་བ་སྟེ། དེའི་དགེ་སྦྱོང་གི་ཚུལ་ཕྱིར་བླང་དུ་
མེད་པར་འདོར་རོ། ། ཞེས་གསུངས་པས། དགེ་སློང་ལ་མཚོན་ན་རྩ་ལྟུང་ཕམ་པ་འཆབ་བཅས་བཞི་ལས་གང་
ཡང་རུང་བ་ཞིག་བྱུང་ན་དེའི་སྡོམ་པ་ཐམས་ཅད་གཏོང་བ་ལས་ཕྱོགས་གཅིག་གཏོང་བ་དང་གཞན་མི་གཏོང་བ་
ནི་མ་ཡིན་ཏེ། དེ་ལྟར་ཡིན་ན་སྡོམ་པ་དེ་ཡན་ལག་ཐམས་ཅད་བསྡམས་པ་མ་ཡིན་པར་འགྱུར་བའི་ཕྱིར།
དེས་ན་འགྲེལ་པ་མངོན་པའི་རྒྱན་དུ། དེའི་ཕྱིར་རྩ་ལྟུང་བྱུང་བས་སྡོམ་པ་མི་གཏོང་བར་འདོད་པ་འདི་ནི་དགེ་
སྦྱོང་གི་ཚུལ་ཁྲིམས་བསླུ་བའི་ཕྱིར་བདུད་ཀྱིས་བྱས་པ་ཡིན་པར་ཤེས་སོ། ། ཞེས་གསུངས་པ་ལྟར་དོན་ལ་གནས་
སོ། ། འོན་ཀྱང་འགྲེལ་པ་འདིའི་དབང་དུ་བྱས་ན་མི་ཚངས་སྤྱོད་ལྟ་བུ་བྱས་ཀྱང་འཆབ་སེམས་སྐད་ཅིག་ཙམ་མ་
སྐྱེས་ན་ཕམ་པར་མི་འགྱུར་ལ་འཆབ་སེམས་སྐྱེས་ན་ཕམ་པ་དང་རྩ་ལྟུང་དུ་འགྱུར་བས་དགེ་སློང་གི་རྩ་ལྟུང་དང་
ཕམ་པ་དོན་གཅིག་ཏུ་བཞེད་པར་སྣང་ལ། འདུལ་གཞུང་གཞན་ནས་ཕམ་པ་ལ་འཆབ་བཅས་དང་འཆབ་མེད་
གཉིས་སུ་བྱས་ནས། འཆབ་མེད་བྱུང་ཡང་སྡོམ་པ་མི་གཏོང་སྟེ་སླར་གསོ་རུང་བའི་ཕྱིར། དེས་ན་ཕམ་པ་
བྱུང་བ་ཙམ་གྱིས་སྡོམ་པ་མི་གཏོང་ཡང་འཆབ་བཅས་བྱུང་ན་ངེས་པར་གཏོང་བར་བཤད་པ་དང་། ཡང་
འགའ་ཞིག་ནས་ཕམ་པ་འཆབ་བཅས་བྱུང་བས་དགོས་པ་སྒྲུབ་ནུས་ཀྱི་སྡོམ་པ་གཏོང་ཡང་། དགོས་པ་སྒྲུབ་མི་
ནུས་པའི་སྡོམ་རོ་ལྟ་བུ་ཡོད་པས་ཕམ་པ་འཆབ་བཅས་ཀྱང་སྡོམ་པའི་གཏོང་རྒྱུ་དངོས་རང་མ་ཡིན་པར་བཤད་པ་
ཡང་མཆིས་པ་དེ་དག་ནི་འདུལ་བ་འཛིན་པ་རྣམས་ཀྱི་བཞེད་ཚུལ་གྱི་ཁྱད་པར་བཅས་མཐའ་གཅིག་ཏུ་འདི་འཐད་
དང་འདི་མི་འཐད་ཀྱི་ཁ་ཚོན་གཅོད་པའི་འོས་མིན་ཡང་། དོན་དུ་ཕམ་པ་འཆབ་བཅས་དགོས་པ་སྒྲུབ་ནུས་ཀྱི་
སྡོམ་པའི་གཏོང་རྒྱུ་ཡིན་པ་དང་། ཕམ་པ་འཆབ་བཅས་གཅིག་བྱུང་ན་དགོས་པ་སྒྲུབ་ནུས་ཀྱི་སྡོམ་པའི་ཡན་
ལག་ཐམས་ཅད་གཏོང་བར་བཞེད་པ་ནི་མཚུངས་ཤིང་། དགོས་པ་སྒྲུབ་ནུས་ཀྱི་སྡོམ་པ་བཏང་ན། དགོས་པ་
སྒྲུབ་མི་ནུས་པའི་སྡོམ་པ་ནི་ཡོད་ཀྱང་མེད་པ་དང་ཁྱད་པར་མ་མཆིས་པ་ནས། དོན་གྱིས་ཕམ་པ་འཆབ་བཅས་
སྡོམ་པའི་གཏོང་རྒྱུར་སོང་བ་མ་ཟད། དེ་ལྟར་ཁས་བླངས་ན་ཁས་ལེན་འཛིན་མཚམས་ཡང་བདེ་ཞིང་། རིག་
པས་ཀྱང་མི་གནོད་པ་ཡིན་གྱི། དགོས་པ་སྒྲུབ་མི་ནུས་པའི་དགེ་སློང་གི་སྡོམ་པ་ཞིག་ཡོད་པར་འདོད་ན་ནི།
ང་འཆབ་བར་
དང
239



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཕམ་པ་འཆབ་བཅས་བྱུང་བའི་དགེ་སློང་ཞིག་ཀྱང་ཡོད་པ་དང་། དེ་དགེ་སློང་གི་དངོས་པོ་ལས་ཀྱང་མ་ཉམས་
པར་འདོད་དགོས་པ་དང་། ཕམ་པ་འཆབ་བཅས་བྱུང་བའི་ཁྱིམ་པ་མེད་པར་འདོད་པའམ། ཡང་ན་ཁྱིམ་པ་
དེ་ཡང་དགེ་སློང་དུ་འདོད་དགོས་པ་སོགས་ཀྱི་གནོད་པ་འབབ་པ་ཙམ་ལས་གོ་དོན་ལྷག་པོ་ཞིག་ཡོད་པར་མི་
མངོན་ཡང་། གནས་སྐབས་སོ་སོའི་ཡིག་ཆའི་དགོངས་པ་ཡིན་ཕྱིར་ཁས་ལེན་འཛིན་གང་ཐུབ་བྱེད་པ་ལ་འགལ་
བ་ནི་མེད་དོ། །
བསམ་གཏན་གཏོགས་པའི་དགེ་བ་ནི། ། ཞེས་སོགས་ཀྱི་སྐབས་སུ། བསམ་གཏན་གྱི་སས་བསྡུས་པའི་
དགེ་བ་གཟུགས་ཅན་ཡིན་མིན་ཐམས་ཅད་ནི་ས་འཕོས་པ་སྟེ་འོག་ས་ནས་གོང་སར་སྐྱེས་པོ་དང་། གོང་ས་ནས་
འོག་སར་སྐྱེས་པ་ན་རིམ་པ་བཞིན་འོག་ས་དང་། གོང་སས་བསྡུས་པའི་བསམ་གཏན་གྱི་སྡོམ་པ་སོགས་གཏོང་
ལ། ས་མ་འཕོས་ཀྱང་འོག་ སའི་ཉོན་མོངས་མངོན་དུ་གྱུར་པས་ཉམས་པ་ན་ཡང་གཏོང་བའི་ཕྱིར་དང་།
ཡང་དངོས་གཞི་མ་ཐོབ་པའི་ཉེར་བསྡོགས་ཙམ་དང་། དེ་ལ་བརྟེན་པའི་སྦྱོར་ལམ་སོགས་ནི་ཤི་འཕོས་བས་
ཀྱང་གཏོང་བར་བཤད་དེ། འོག་ནས་ཀྱང་། འཕགས་མིན་འཆི་བས་སོ། ། ཞེས་འཆད་པར་འགྱུར་བའི་ཕྱིར།
ཇི་ལྟར་གཟུགས་ཀྱི་སས་བསྡུས་པའི་དགེ་བས་འཕོས་པ་དང་། ཉམས་པས་གཏོང་བ་དེ་བཞིན་དུ་གཟུགས་མེད་
ཀྱི་སས་བསྡུས་པའི་དགེ་བ་ཡང་གཏོང་བ་ཡིན་ནོ། ། འཕགས་པའི་དགེ་བ་ཟག་མེད་ནི། འབྲས་བུ་བཞི་པོ་གང་
རུང་གསར་དུ་ཐོབ་པའི་ཚེ་ཞུགས་པ་སོགས་ཀྱི་ཟག་མེད་ཀྱི་ལམ་སྔོན་མ་གཏོང་བ་དང་། དབང་པོ་བརྟུལ་པོ་
སྦྱངས་ཏེ་རྣོན་པོ་ཐོབ་པ་ན་བརྟུལ་པོས་བསྡུས་པའི་ཟག་མེད་གཏོང་ཞིང་། འབྲས་བུ་ཕྱི་མ་གསུམ་ནི་ཡོངས་སུ་
ཉམས་པས་ཀྱང་གཏོང་ངོ༌། ། འབྲས་བུ་བཞི་པོ་གང་རུང་དུ་མ་ཟད། སྤྱིར་ཡང་ཉན་རང་བྱང་སེམས་གསུམ་
ཆར་གྱིས་རང་རང་གི་སྒོམ་ལམ་ཐོབ་པ་ན་མཐོང་ལམ་གཏོང་ལ། མི་སློབ་ལམ་ཐོབ་པ་ན་སྒོམ་ལམ་གཏོང་ངོ་། །
སྡོམ་མིན་སྡོམ་པ་ཐོབ་པ་དང་། ། ཞེས་སོགས་ཀྱི་སྐབས་སུ་སྡོམ་མིན་ནི། སོ་ཐར་དང་བསམ་གཏན་གྱི་
སྡོམ་པ་གཉིས་གང་རུང་ཐོབ་པ་དང་། ཤི་འཕོས་པ་དང་། མཚན་གཉིས་བྱུང་བ་རྣམས་ཀྱིས་གཏོང་ངོ༌། ། འོ་
ན། སྡོམ་མིན་དང་ལྡན་པས་བསྙེན་གནས་བླངས་ཏེ་སྲུང་བའི་ཚེ་སྡོམ་མིན་གཏོང་ཡང་། མཚན་མོ་འདས་
ནས་བསྙེན་གནས་ཀྱི་སྡོམ་པ་བཏང་བ་ན། སླར་སྡོམ་མིན་དང་ལྡན་ནམ་ཇི་ལྟར་ཞེ་ན། ཁ་ཅིག་ནི་རྟག་ཏུ་
གཏོང་བའི་བསམ་པ་དང་མི་ལྡན་པའི་ཕྱིར། སླར་ཡང་སྡོམ་མིན་དང་ལྡན་པར་འགྱུར་ཞེས་ཟེར་ལ། ཁ་ཅིག་
240



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
ནི། གསོད་པ་ལ་སོགས་པའི་སྦྱོར་བ་མི་བྱེད་པ་དེ་སྲིད་དུ་སྡོམ་པ་སྡོམ་མིན་གང་དང་ཡང་མི་ལྡན་ལ། སླར་མི་
དགེ་བའི་སྦྱོར་བ་བྱེད་པ་ནས་སྡོམ་མིན་དང་ལྡན་ཏེ། སྡོམ་མིན་ཐོབ་པ་རིག་བྱེད་ལ་རག་ལས་པའི་ཕྱིར་ཞེས་
ཟེར་ཏེ་འདམ་ང་ཅན་ནོ། །
བར་མ་ཤུགས་བླང་བྱ་བ་དང་། ། དོན་ཚེ་རྩ་བ་ཆད་པ་ལས། ། ཞེས་པ་ནི། བར་མའི་དགེ་མི་དགེ་གཏོང་
བའི་ཚུལ་ཏེ། རབ་ཏུ་དང་བའམ། ། ཉོན་མོངས་པ་ཤུགས་དྲག་པོས་དགེ་མི་དགེ་གང་རུང་གི་རིག་བྱེད་མ་ཡིན་
པ་འཕངས་པ་ལས་ཤུགས་དེ་ཆད་པ་ན་གཏོང་བ་ཡོད་དེ། རྫས་ལས་བྱུང་བ་མ་ཡིན་པའི་གཞི་བདུན་ལྟ་བུ་རབ་
ཏུ་དང་བ་ལོག་ན་གཏོང་བ་དང་། ཞེ་སྡང་གི་ཤུགས་ཆད་ནས་ཕན་ཚུན་མཐུན་པར་གྱུར་པ་ན་བར་མའི་མི་དགེ་
བ་གཏོང་བ་ལྟ་བུ་ཤུགས་ཆད་པས་གཏོང་བ་དང་། ལོ་གསུམ་དུ་སྲོག་གཅོད་པ་སྤོང་ངོ་ཞེས་ཁས་བླངས་པ་དང་།
ཡང་། ལོ་གསུམ་དུ་ལོ་རེ་ལ་སྲོག་གཅོད་པས་མཆོད་སྦྱིན་བྱའོ་ཞེས་ཁས་བླངས་པ་ལོ་གསུམ་འདས་པ་ན་དེ་དག་
གཏོང་བ་ལྟ་བུ་བླངས་པ་ཆད་པས་གཏོང་བ་དང་། ལོ་རེ་ལ་དགེ་འདུན་ལ་བསྙེན་བཀུར་བྱ་བར་ཁས་བླངས་
ནས་བྱེད་པ་དེ་ནམ་ཞིག་མ་གྲུབ་ན་གཏོང་བ་ལྟ་བུ་བྱ་བ་ཆད་པས་གཏོང་བ་དང་། རྫས་ལས་བྱུང་བའི་གཞི་ཀུན་
དགའ་ར་བ་སོགས་ཞིག་པ་དང་། ཉ་པ་དང་བྱ་བ་སོགས་རྡོས་དང་རྒྱ་ལ་སོགས་པ་ཞིག་པ་ལས་བར་མའི་དགེ་མི་
དགེའི་རིག་བྱེད་མ་ཡིན་པ་གཏོང་བ་ལྟ་བུ་དོན་ཆད་པས་ཀྱང་གཏོང་བ་ཡོད་ལ། ཚེ་ཆད་པ་སྟེ་ཤི་འཕོས་པས་ནི་
བར་མའི་དགེ་མི་དགེའི་རིག་བྱེད་མ་ཡིན་པ་གཏོང་ཞིང་། ལོག་ལྟས་དགེ་རྩ་གཅོད་པར་རྩོམ་པ་ན་བར་མ་དགེ་
བའི་རིག་བྱེད་མ་ཡིན་པ་གཏོང་བར་གསུངས་སོ། ། འོ་ན། ཕྱི་མ་འདི་ལ་ལོག་ལྟས་དགེ་རྩ་གཅོད་པ་ན་ཞེས་
བརྗོད་རིགས་ཀྱི་གཅོད་པར་རྩོམ་པ་ན་ཞེས་སྨོས་པ་ཅི་ཞེ་ན། ལོག་ལྟས་དངོས་སུ་གཅོད་བྱེད་ཀྱི་དགེ་བ་ནི།
འདོད་གཏོགས་སྐྱེས་ནས་ཐོབ་པ་རྣམས། ། ཞེས་གསུངས་པས་སྐྱེས་ཐོབ་ཀྱི་དགེ་བ་ཡིན་པས། བར་མའི་དགེ་
བ་ནི་དེའི་གོང་དུ་གཏོང་བ་ལ་དགོངས་སོ། །
འདོད་གཏོགས་དགེ་བ་གཟུགས་མིན་ནི། ། རྩ་ཆད་གོང་དུ་སྐྱེས་པ་ལས། ། ཞེས་འདོད་པར་གཏོགས་པའི་
དགེ་བ་གཟུགས་ཅན་མ་ཡིན་པ། སེམས་དང་སེམས་བྱུང་དགེ་བ་དང་། དེ་དག་གི་ཐོབ་པ་དང་། མཚན་
ཉིད་དང་བཅས་པ་རྣམས་ནི་དགེ་རྩ་ཆད་པ་དང་། གོང་མ་གཟུགས་དང་གཟུགས་མེད་དུ་སྐྱེས་པས་གཏོང་ལ།
དགེ་བའི་ངོ་བོར་གྱུར་པའི་ཡིད་མི་བདེ་ལྟ་བུ་འདོད་ཆགས་དང་བྲལ་བས་གཏོང་བ་ཡང་རེ་རེ་ཙམ་ནི་ཡོད་དོ། །
OIR
241



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཉོན་མོངས་པ་ཅན་གཟུགས་མིན་ནི། ། གཉེན་པོ་སྐྱེས་པས་རྣམ་ཉམས་འགྱུར། ། ཞེས་གསུངས་ཏེ། །
ཁམས་གསུམ་ཆར་གྱི་ཉོན་མོངས་ཅན་གཟུགས་ཅན་མ་ཡིན་པ་སེམས་སེམས་བྱུང་མི་དགེ་བ་དང་། བསྒྲིབས་
ལུང་མ་བསྟན་མཚན་ཉིད་ཐོབ་པ་དང་བཅས་པ་ནི་རང་རང་གི་གཉེན་པོ་འཇིག་རྟེན་པ་དང་འཇིག་རྟེན་ལས་
འདས་པའི་ལམ་གང་རུང་སྐྱེས་པས་རྣམ་པར་ཉམས་པར་འགྱུར་གྱིས་གཞན་ནི་མ་ཡིན་ནོ། ། དེས་ན་སྲིད་རྩེའི་
ཉོན་མོངས་སྤངས་པའི་སོ་སོའི་སྐྱེ་བོ་ནི་མེད་དེ། སྲིད་རྩེའི་གོང་དུ་གྱུར་པའི་འཇིག་རྟེན་པའི་ལམ་གྱི་གཉེན་པོ་
ནི་མེད་ལ། འཇིག་རྟེན་ལས་འདས་པའི་ལམ་ཐོབ་པའི་སོ་སྐྱེ་ནི་མེད་པའི་ཕྱིར། ས་འོག་མ་གཞན་གྱི་ཉོན་
མོངས་སྤངས་པའི་སོ་སྐྱེ་ནི་ཡོད་དེ། དེ་དག་གི་གཉེན་པོར་གྱུར་པའི་གོང་མ་གོང་མའི་འཇིག་རྟེན་པའི་ལམ་
ཡོད་པའི་ཕྱིར་རོ། །
ཟ་མ་མ་ནིང་སྒྲ་མི་སྙན། ། ཞེས་སོགས་ཀྱི་སྐབས་སུ། སྡོམ་པ་དང་སྡོམ་མིན་གྱི་རྟེན་བཤད་པ་སྟེ། དེ་
ལ་སྡོམ་པ་སྐྱེ་བའི་རྟེན་ནི་ཟ་མ་དང་། མ་ནིང་དང་། མཚན་གཉིས་ཅིག་ཅར་དུ་བྱུང་བ་དང་། བྱང་གི་སྒྲ་
མི་སྙན་པ་རྣམས་མ་ཡིན་པའི་མི་རྣམས་ཀྱི་རྟེན་ལ་སོ་ཐར་གྱི་སྡོམ་པ་སྐྱེ་ལ། དེ་ལས་གཞན་ལྷ་དང་ངན་སོང་
སོགས་མི་མ་ཡིན་པའི་འགྲོ་བའི་རྟེན་ལ་སོ་ཐར་གྱི་སྡོམ་པ་མི་སྐྱེ་ཞིང་། བསམ་གཏན་དང་ཟག་མེད་ཀྱི་སྡོམ་པ་
གཉིས་ནི་མི་དང་། འདོད་གཟུགས་ཀྱི་ལྷའི་རྟེན་ལ་ཡང་སྐྱེ་བ་ཡོད་དོ། ། འོ་ན། བསམ་གཏན་དང་ཟག་མེད་
ཀྱི་སྡོམ་པ་གཉིས་སྡོམ་པ་དངོས་གནས་པ་ཡིན་ནམ་མིན། ཞེ་ན། འདུལ་བའི་གཞུང་རྣམས་སུ་སྡོམ་པ་ལ་
སྒྲས་བརྗོད་རིས་ཀྱིས་ཕྱེ་ན། སོ་ཐར་གྱི་སྡོམ་པ་དང་བསམ་གཏན་དང་། ཟག་མེད་ཀྱི་སྡོམ་པ་གསུམ་འཇོག་
པ་ལས། སྤྱིར་མི་འཇོག་པས་སྡོམ་པ་ལ་སོ་ཐར་གྱི་སྡོམ་པས་ཁྱབ་པར་བཤད་ལ། དེའི་རྒྱུ་མཚན་ཡང་མི་མ་
ཡིན་པའི་འགྲོ་བ་པ་དང། བྱང་གི་སྒྲ་མི་སྙན་པ་ སྡོམ་པའི་ཞིང་ཉིད་མ་ཡིན་ནོ། ། ཞེས་གསུངས་པ་དང་།
གང་ལ་སྡོམ་པ་ཡོད་པ་དེ་ལ་སྡོམ་མིན་ཡང་ཡོད་པར་བཤད་ན། ལྷ་དང་དུད་འགྲོ་སོགས་ལ་སྡོམ་མིན་མེད་པའི་
ཕྱིར་སྡོམ་པ་ཕྱི་མ་གཉིས་བཏགས་པ་པ་ཡིན་པར་བཤད་ཀྱང་། མཛོད་ཀྱི་གཞུང་འགྲེལ་ཡིག་ཆ་ཕལ་མོ་ཆེར་
སྡོམ་པའི་དབྱེ་བསྡུ། གྲངས་ངེས། རྟེན་གྱི་ཁྱད་པར་སོགས་གང་གི་ཚེ་ན་ཡང་སྡོམ་པ་གསུམ་ཆར་སྡོམ་པ་
དངོས་གནས་པ་ཡིན་དབང་ཁོ་ན་ལས་དངོས་བཏགས་ཀྱི་ཁྱད་པར་ཕྱེ་བ་མི་སྣང་བས་ན་མཛོད་རང་ལུགས་ལ་
སྡོམ་པ་གསུམ་ཆར་སྡོམ་པ་དངོས་གནས་པར་ཁས་མ་བླངས་ན་ལུང་གི་ཆར་མང་དུ་འབབ་པར་སྣང་ལ། དེ་
242



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
ལྟར་ཁས་བླངས་ཚེ་གོང་གི་ལུང་དེ་དག་དང་། མཛོད་རྩ་བ་རང་ལས་ཀྱང་། སྡོམ་མིན་སྡོམ་པའང་དེ་བཞིན་
ཏེ། ། ཞེས་སོགས་གསུངས་པའི་དངོས་བསྟན་གྱི་སྡོམ་པ་རྣམས་ནི་སོ་ཐར་གྱི་དབང་དུ་བྱས་པ་ཡིན་ཞེས་སྨྲ་དགོས་
སོ། ། སྡོམ་མིན་གྱི་རྟེན་ཡང་སོ་ཐར་གྱི་སྡོམ་པ་བཞིན་དུ་ཟ་མ་དང་། མ་ནིང་། མཚན་གཉིས་པ་དང་། སྒྲ་
མི་སྙན་པ་མ་གཏོགས་པའི་མི་རྣམས་ཀྱི་རྟེན་ལ་མ་གཏོགས། མི་མ་ཡིན་པའི་འགྲོ་བའི་རྟེན་ལ་མི་འཇོག་གོ།
དེས་ན་མིའི་རྟེན་ལ་སོ་ཐར་དང་། བསམ་གཏན་དང་། ཟག་མེད་ཀྱི་སྡོམ་པ་གསུམ་ཆར་ཡོད། འདོད་པ་
དང༌། གཟུགས་ཀྱི་ལྷ་རྣམས་ཀྱི་རྟེན་ལ་བསམ་གཏན་གྱི་སྡོམ་པ་ཡོད། གཟུགས་མེད་ན་མེད་དེ། རང་ས་
ན་གཟུགས་མེད་ཅིང་། འོག་མའི་རྟེན་ལ་ཐོབ་པའི་བསམ་གཏན་གྱི་སྡོམ་པ་ཡང་ས་འཕོས་པས་གཏོང་བའི་
ཕྱིར་རོ། ། ཟག་མེད་ཀྱི་སྡོམ་པ་ནི་ཚངས་པ་ཆེན་པོ་དང་། འདུ་ཤེས་མེད་པར་སྐྱེས་པའི་སེམས་ཅན་གཉིས་མ་
གཏོགས་པའི་འདོད་གཟུགས་ཀྱི་ལྷ་རྣམས་ཀྱི་རྟེན་ལ་ཅི་རིགས་པར་ཡོད་ཅིང་། དེའི་ནང་ནས་གནས་གཙང་མ་
བ་རྣམས་ནི་འཕགས་པ་ཡིན་པས་ཟག་མེད་ཀྱི་སྡོམ་པ་ངེས་པར་ཡོད་དོ། ། གཟུགས་མེད་ཀྱི་འཕགས་པ་རྣམས་
ཟག་མེད་ཀྱི་སྡོམ་པ་དང་ལྡན་པ་ཡོད་ཀྱང་། དེ་དག་གི་རྒྱུད་ལ་ཟག་མེད་ཀྱི་སྡོམ་པ་ཡོད་པར་ནི་འདོད་མི་རིགས་
ཏེ། དེས་ན་གཟུགས་མེད་པའི་ཕྱིར་ཞེས་སྔར་གོང་དུ་བཤད་པ་ལྟར་རོ། ། ཐེག་པ་གོང་མ་བ་དག་ཚངས་པ་ཆེན་
པོར་ལས་ཉོན་གྱིས་སྐྱེ་བ་བླངས་པའི་རྒྱུད་ལ་ཟག་མེད་ཀྱི་ལམ་མེད་ཀྱང་། བྱང་སེམས་སྨོན་ལམ་གྱི་དབང་གིས་
དེར་སྐྱེས་པ་རྣམས་ཀྱི་རྒྱུད་ལ་ཟག་མེད་ཀྱི་ལམ་ཡོད་པར་བཞེད་མོད་ཀྱང་། བྱེ་བྲག་སྨྲ་བ་ནི། དེར་སྐྱེས་པའི་
བྱང་སེམས་འཕགས་པ་ཡོད་པར་མི་འདོད་དོ། ། །
ལས་གསུམ་དུ་དབྱེ་བ། །
ལས་བདེ་མི་བདེ་དང་གཞན་ནི། ། ཞེས་སོགས་ཀྱི་སྐབས་སུ། ། མདོ་ལས། ལས་ཀྱི་དབྱེ་ཚུལ་རྣམ་གྲངས་
བཅོ་ལྔ་གསུངས་པ་ལས། དང་པོ་དགེ་མི་དགེ་ལུང་མ་བསྟན་གསུམ་དུ་དབྱེ་བ་ནི། ལས་གང་ཞིག རྣམ་
སྨིན་ཡིད་དུ་འོང་བ་བདེ་བ་མྱོང་འགྱུར་དང་། གཏན་དུ་སྡུག་བསྔལ་ལས་སྐྱོབ་པ་མྱང་འདས་ཐོབ་བྱེད་གཉིས་
ནི་དགེ་བ་དང་། དེ་གང་ཞིག་རྣམ་སྨིན་ཡིད་དུ་མི་འོང་བ་མི་བདེ་བ་མྱོང་འགྱུར་ནི་མི་དགེ་བ་དང་། དེ་གང་
ཞིག རྣམ་སྨིན་ཡིད་དུ་འོང་མི་འོང་གཉིས་ཀ་མི་བསྐྱེད་པ་ནི་ལུང་མ་བསྟན་ནོ། ། འོ་ན། བསམ་གཏན་བཞི་
243



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
པ་དང་གཟུགས་མེད་ཀྱི་དགེ་བ་ཡང་ལུང་མ་བསྟན་དུ་འགྱུར་ཏེ། བདེ་མི་བདེ་གཉིས་ཀ་མི་མྱོང་བའི་ལས་ཡིན་
པའི་ཕྱིར། ཟེར་ན། འདི་ལ་འགྲེལ་པ་མངོན་པའི་རྒྱན་དུ། ས་དེ་དག་གི་དགེ་བ་ནི་ཉེ་བར་ཞི་བའི་བདེ་བ་
མྱོང་བའི་ལས་ཡིན་པའི་ཕྱིར་རམ། ཡང་ན། བདེ་བ་མྱོང་འགྱུར་དགེ་བ་ཡིན་ནོ། ། ཞེས་བྱ་བ་ནི་ཕལ་ཆེ་བའི་
དབང་དུ་བྱས་སོ། ། ཞེས་འདམ་ཁ་ཅན་དུ་གསུངས་པའི་དང་པོ་ལྟར་ཁས་བླངས་ན་དོན་ལ་འགལ་བ་མེད་ནའང་།
རྩོད་པའི་ཚེ་བདེ་བ་ཞེས་པའི་ཚིག་ཙམ་ལ་འཁྲིས་ན། བསམ་གཏན་བཞི་པ་ཡན་ཆད་བདེ་བ་ལ་འདོད་ཆགས་
དང་བྲལ་བས་རང་ས་ན་བདེ་བ་མེད་པ་གོང་འོག་ཀུན་ཏུ་བཤད་པ་བཞིན་དུ། འདིར་བདེ་བ་ཡོད་པར་འདོད་
ན་ཁས་བླངས་ནང་འགལ་བ་དང༌། ཚོར་བ་བདེ་བ་དང་བཏང་སྙོམས་ཡང་མི་འགལ་བར་འདོད་དགོས་པ་
སོགས་ཁས་ལེན་མི་བདེ་བ་དུ་མ་ཞིག་འབྱུང་བས། དེས་ན་བཞི་པ་ཡན་ཆད་ཀྱི་དགེ་བ་རྣམས་རྣམ་སྨིན་ཡིད་དུ་
འོང་བ་མྱོང་འགྱུར་ཡིན་ཀྱང་། བདེ་བ་མྱོང་འགྱུར་མ་ཡིན་པ་དང་། རྣམ་སྨིན་ཡིད་དུ་འོང་བ་ལ་བདེ་བས་མ་
ཁྱབ་པ་དང་། དགེ་བ་ལ་བདེ་བ་མྱོང་འགྱུར་དུ་བཤད་པ་ནི་ཕལ་ཆེ་བའི་དབང་དུ་བྱས་པ་ཡིན་ཞེས་སྨྲ་ན།
དོན་ལ་མི་གནོད་ཅིང་ཁས་ལེན་འཛིན་བདེའོ། ། བྱས་པ་ལ་ཁོ་ན་རེ། རྒྱུ་དགེ་བ་བྱས་པ་ལས་འབྲས་བུ་བདེ་བ་
འབྱུང་བ་བསམ་གཏན་བཞི་པ་ཡན་ཆད་ན་མེད་པར་ཐལ། དེ་ཡན་ཆད་ཀྱི་སས་བསྡུས་པའི་བདེ་བ་མེད་པའི་
ཕྱིར་ཟེར་ན་མ་ཁྱབ་སྟེ། རྒྱུ་དགེ་བ་བྱས་པ་ལས་འབྲས་བུ་བདེ་བ་འབྱུང་བ་རྒྱུ་འབྲས་མི་འཁྲུལ་བ་ཡིན་པའི་ཕྱིར།
དེ་ནི་ཁམས་གསུམ་ཆར་ན་ཡོད་ཅེས་སྨྲའོ། ། འོ་ན་རྒྱུ་དགེ་བ་བྱས་པ་ལས་འབྲས་བུ་བདེ་བ་འབྱུང་ཞེས་པའི་བདེ་བ་
དེ་བདེ་བ་མཚན་ཉིད་པ་མ་ཡིན་པར་ཐལ་ལོ། ། ཟེར་ན། འདོད་པ་ཡིན་ལ། དེ་ནི་རྒྱུ་དགེ་བ་སྔོན་སོང་གི་
འབྲས་བུ་ཡིད་དུ་འོང་བ་ལ་བདེ་བའི་མིང་གིས་བཏགས་པ་ཙམ་ཡིན་པའི་ཕྱིར། དེ་ལ་ནི་ཟག་བཅས་དགེ་བའི་
ལས་ཀྱི་རྣམ་སྨིན་གྱི་འབྲས་བུ་དང་། རྒྱུ་མཐུན་གྱི་འབྲས་བུ་དང་། བདག་པོའི་འབྲས་བུ་གསུམ་ཆར་འཇོག་
པས་ན། དེ་གསུམ་གང་རུང་ལ་བདེ་བས་མ་ཁྱབ་པའི་ཕྱིར། དེ་བཞིན་དུ་རྒྱུ་མི་དགེ་བ་བྱས་པ་ལས་འབྲས་བུ་
སྡུག་བསྔལ་འབྱུང་ཞེས་པའི་སྡུག་བསྔལ་ལ་ཡང་སྡུག་བསྔལ་མཚན་ཉིད་པས་མ་ཁྱབ་སྟེ། དེ་ལ་ཡང་རྒྱུ་མི་དགེ་
བ་སྔོན་སོང་གི་འབྲས་བུར་གྱུར་བའི་རྣམ་སྨིན་རྒྱུ་མཐུན་བདག་འབྲས་གསུམ་ཆར་འཇོག་ཆོག་པའི་ཕྱིར་རོ། ། །
244



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
མྱོང་འགྱུར་གསུམ་དང་ལྔ་བཤད་པ།
བསོད་ནམས་བསོད་ནམས་མིན་མི་གཡོ། ། ཞེས་པ་ནས། སྡུག་བསྔལ་མྱོང་འགྱུར་འདིའི་མི་དགེ།
ཞེས་པའི་བར་གྱིས་བསོད་ནམས་ཀྱི་ལས་ལ་སོགས་པ་གསུམ་དང་། བདེ་བ་མྱོང་འགྱུར་སོགས་གསུམ་བཤད་པ་
སྟེ། འདོད་པའི་སས་བསྡུས་ཀྱི་དགེ་བའི་ལས་ནི་བསོད་ནམས་ཀྱི་ལས་དང་། གཟུགས་གཟུགས་མེད་ཀྱི་དགེ་
བའི་ལས་ནི་མི་གཡོ་བའི་ལས་དང་། འདོད་པའི་མི་དགེ་བའི་ལས་ནི་བསོད་ནམས་མ་ཡིན་པའི་ལས་སོ། །
ཁམས་གོང་མའི་དགེ་བ་ལ་མི་གཡོ་བ་ཞེས་བརྗོད་པའི་རྒྱུ་མཚན་ནི། དེ་དག་གི་རྣམ་སྨིན་ནི་ས་གང་དང་གང་དུ་
གཏོགས་པ་དེ་དང་དེར་སྨིན་པ་ལས་ས་གཞན་དུ་གཡོ་བ་མེད་པའི་ཕྱིར་བྱས་པ་ལ། ཁོ་ན་རེ། འོ་ན།
འདོད་པའི་དགེ་བའི་ལས་ཆོས་ཅན། མི་གཡོ་བའི་ལས་ཡིན་པར་ཐལ། རྣམ་སྨིན་ས་གཞན་དུ་གཡོ་བ་མེད་
པའི་ཕྱིར། ཟེར་ན། སྐྱོན་མེད་དེ། ས་གཞན་དུ་སྨིན་པ་མེད་ཀྱང་ལས་དང་ཉོན་མོངས་དང་། སྨོན་
ལམ་སོགས་ཀྱི་མཐུས་ལྷའི་ནང་དུ་སྨིན་པར་འགྱུར་པ་འགའ་ཞིག་མི་དང་དུད་འགྲོ་སོགས་སྨིན་པ་ཡོད་པས་ན་མི་
གཡོ་བར་མ་བཞག་གོ། ཡང་། བསམ་གཏན་གསུམ་པ་མན་ཆད་ཀྱི་དགེ་བའི་ལས་ནི་བདེ་བ་མྱོང་འགྱུར་
དང༌། བཞི་པ་ཡིན་ཆད་ཀྱི་དགེ་བ་ནི་བཏང་སྙོམས་མྱོང་འགྱུར་དང་། མི་དགེ་བ་ནི་སྡུག་བསྔལ་མྱོང་འགྱུར་
ཡིན་ནོ། །
འོག་ནའང་བར་མ་ཡོད་དོ་ཞེས། ། ཞེས་སོགས་ཀྱིས་འོག་མ་བསམ་གཏན་གསུམ་པ་མན་ཆད་ནའང་
བཏང་སྙོམས་མྱོང་འགྱུར་གྱི་ལས་ནི་ཡོད་དེ། བསམ་གཏན་དང་པོའི་དངོས་གཞི་ཁྱད་པར་ཅན་གྱི་ལས་དེ་
བཏང་སྙོམས་མྱོང་འགྱུར་ཡིན་པའི་ཕྱིར་དང་། འདོད་པ་ན་ཡང་བཏང་སྙོམས་མྱོང་འགྱུར་གྱི་ལས་ཡོད་པར་
བཤད་པའི་ཕྱིར་རོ། །
ངོ་བོ་ཉིད་དང་མཚུངས་ལྡན་དང་། ཞེས་སོགས་ཀྱིས་མྱོང་འགྱུར་རྣམ་པ་ལྔ་བཤད་དེ། ཚོར་བ་ལྟ་བུ་
ངོ་བོ་ཉིད་ཀྱིས་མྱོང་འགྱུར་དང་། རེག་པ་ལྟ་བུ་མཚུངས་ལྡན་གྱིས་མྱོང་འགྱུར་དང་། ཡུལ་གཟུགས་ལྟ་བུ་
དམིགས་པས་མྱོང་འགྱུར་དང་། མཐོང་ཆོས་མྱོང་འགྱུར་གྱི་ལས་ལྟ་བུ་རྣམ་སྨིན་མྱོང་འགྱུར་དང་། ཚོར་བ་
བདེ་བ་མངོན་དུ་གྱུར་པའི་ཚེ་ཚོར་བ་གཞན་གཉིས་མངོན་འགྱུར་བ་འགགས་པ་ལྟ་བུ་མངོན་སུམ་དུ་གྱུར་པ་མྱོང་
245



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འགྱུརཏེ་ལྔ་ཡོད་པ་ལས། སྐབས་འདིར་བཤད་བྱའི་གཙོ་བོ་ནི་རྣམ་སྨིན་མྱོང་འགྱུར་ལ་བྱེད་པ་ཡིན་ནོ། །
གཟུགས་ལྟ་བུ་དམིགས་པས་མྱོང་འགྱུར་དུ་བཤད་པ་ནི། དེ་ལ་དམིགས་པའི་ཤེས་པས་གཟུགས་ཉམས་སུ་མྱོང་
པར་འགྱུར་བ་ལ་བསམ་པའོ། །
དེ་ཡང་ངེས་དང་མ་ངེས་དང་། ། ཞེས་སོགས་ཀྱི་སྐབས་སུ། མྱོང་འགྱུར་གྱི་ལས་དེ་དག་ལའང་རྣམ་སྨིན་
མྱོང་བར་ངེས་པ་དང་མ་ངེས་པ་གཉིས། ངེས་པ་ལ་ཡང་རྣམ་སྨིན་ཚེ་དེ་ཉིད་ལ་མྱོང་བར་འགྱུར་བ་མཐོང་ཆོས་
མྱོང་འགྱུར་དང་། དེའི་སྐྱེ་བ་ཕྱི་མ་ལ་མྱོང་བ་སྐྱེས་ནས་མྱོང་འགྱུར། ཕྱི་མའི་ཕྱི་མ་ཕན་ཆད་ལ་མྱོང་པ་ལན་
གྲངས་གཞན་ལ་མྱོང་འགྱུར་ཏེ། ངེས་པའི་ལས་གསུམ་དང་། མ་ངེས་པ་སྟེ་བཞིའམ། ཡང་། འགའ་
ཞིག་མ་ངེས་པ་ལའང་རྣམ་སྨིན་མ་ངེས་པ་དང་གནས་སྐབས་མ་ངེས་པ་གཉིས་སུ་ཕྱེ་ནས་ལས་རྣམ་པ་ལྔར་འདོད་
ལ། སྡེ་པ་གཞན་དག་ནི་མུ་བཞིར་ཡང་འདོད་དེ། གནས་སྐབས་ངེས་ལ་རྣམ་སྨིན་མྱོང་བར་མ་ངེས་པ་ནི།
གལ་ཏེ་མྱོང་ན་མཐོང་ཆོས་སོགས་གསུམ་པོ་གང་རུང་ལ་མྱོང་བར་ངེས་ན་ཡང་རྣམ་སྨིན་མྱོང་མི་མྱོང་མ་ངེས་པ་
དང་། རྣམ་སྨིན་ངེས་ལ་གནས་སྐབས་མ་ངེས་པ་ནི། རྣམ་སྨིན་ངེས་པར་མྱོང་ན་ཡང་གནས་སྐབས་མཐོང་
ཆོས་སོགས་གསུམ་པོ་གང་དུ་མྱོང་བ་མ་ངེས་པ་དང་། གཉིས་ཀ་ངེས་པ་ནི། མཐོང་ཆོས་སོགས་གསུམ་པོ་
གང་རུང་ལ་རྣམ་སྨིན་མྱོང་བར་ངེས་པ་དང་། གཉིས་ཀ་མ་ངེས་པ་ནི་གནས་སྐབས་དང་རྣམ་སྨིན་གཉིས་ཀ་མ་
ངེས་པའོ། ། དེ་ལྟར་ན། ངེས་པ་ལའང་མཐོང་ཆོས་ལ་སོགས་པར་ངེས་མ་ངེས་གཉིས་གཉིས་ཏེ་དྲུག་དང་།
མ་ངེས་པ་ལ་རྣམ་སྨིན་མ་ངེས་པ་དང་། གནས་སྐབས་མ་ངེས་པ་གཉིས་ཏེ་བརྒྱད་དུ་འགྱུར་རོ། ། འོན་ཀྱང་
འདོད་ཚུལ་ཕྱི་མའི་མུ་བཞི་འཇོག་ཚུལ་ལ་འཐད་མིན་དཔྱད་པར་བྱ་བ་འདི་ཡོད་དེ། ཇི་ལྟར་ཞེ་ན། གནས་
སྐབས་ངེས་ལ་རྣམ་སྨིན་མྱོང་བར་མ་ངེས་པའི་ལས་དེ་ཆོས་ཅན། ཁྱོད་རྣམ་སྨིན་མྱོང་བར་མ་ངེས་པའི་ལས་
ཡིན་པར་ཐལ། འདོད་ན། དེ་ཆོས་ཅན། མཐོང་ཆོས་སོགས་ཀྱི་གནས་སྐབས་གསུམ་པོ་གང་དུ་ཡང་རྣམ་
སྨིན་མྱོང་བར་མ་ངེས་པ་ཡིན་པར་ཐལ། རྣམ་སྨིན་མྱོང་བར་མ་ངེས་པའི་ལས་ཡིན་པའི་ཕྱིར། འདོད་ན།
གནས་སྐབས་ཀྱང་མ་ངེས་པའི་ལས་ཡིན་པར་ཐལ། གནས་སྐབས་མཐོང་ཆོས་སོགས་གསུམ་པོ་གང་དུ་ཡང་
རྣམ་སྨིན་མྱོང་བར་མ་ངེས་པ་ཡིན་པའི་ཕྱིར། འཁོར་གསུམ། བྱས་པ་ལ། ཁོ་ན་རེ། སྐྱོན་མེད་དེ།
དེ་འདྲའི་ལས་དེ། གལ་ཏེ་རྣམ་སྨིན་མྱོང་ན་གནས་སྐབས་གསུམ་པོ་གང་རུང་ལ་མྱོང་བར་ངེས་པ་ལ་བསམ་
246



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
ནས་གནས་སྐབས་ངེས་པར་འཇོག་པ་ལས། སྤྱིར་གནས་སྐབས་ངེས་པ་མ་ཡིན་ནོ་ཟེར་ན། འོ་ན། སྤྱིར་
གནས་སྐབས་ངེས་ལ་རྣམ་སྨིན་མྱོང་བར་མ་ངེས་པའི་ལས་མེད་པར་ཐལ། འདོད་ན། མུ་དང་པོ་འཇོག་ཏུ་
མེད་པར་ཐལ། གཞན་ཡང། གལ་ཏེ་རྣམ་སྨིན་མྱོང་ན་གནས་སྐབས་གསུམ་པོ་གང་རུང་ལ་མྱོང་ངེས་སུ་
བསམས་ནས་གནས་སྐབས་ངེས་པར་འཇོག་པ་ཡང་མི་འཐད་པར་ཐལ། དེ་ལྟ་ན། དེ་འདྲའི་ལས་དེ་རྣམ་
སྨིན་ངེས་པའི་ལས་སུ་འཇོག་རིགས་པར་འགྱུར་ཏེ། གལ་ཏེ་རྣམ་སྨིན་གནས་སྐབས་གསུམ་པོ་གང་རུང་ལ་མྱོང་
བར་ངེས་ན། རྣམ་སྨིན་མྱོང་བར་ངེས་པས་ཁྱབ་པའི་ཕྱིར། དེ་བཞིན་དུ། རྣམ་སྨིན་ངེས་ལ་གནས་སྐབས་
མ་ངེས་པའི་ལས་དེ་ཡང་ཆོས་ཅན། རྣམ་སྨིན་མྱོང་བར་ངེས་པའི་ལས་མ་ཡིན་པར་ཐལ། རྣམ་སྨིན་མྱོང་
བར་མ་ངེས་པའི་ལས་ཡིན་པའི་ཕྱིར། དེར་ཐལ། དེ་འདྲའི་རྣམ་སྨིན་དེ་མཐོང་ཆོས་སོགས་གནས་སྐབས་
གསུམ་པོ་གང་རུང་དུ་མྱོང་བར་མ་ངེས་པའི་ཕྱིར། ཁྱབ་སྟེ། རྣམ་སྨིན་མཐོང་ཆོས་སོགས་གསུམ་པོ་གང་རུང་
དུ་མ་མྱོང་ན་གཞན་དུ་རྣམ་སྨིན་མྱོང་བའི་སྐབས་མེད་པའི་ཕྱིར། གཞན་ཡང་། དེ་འདྲའི་ལས་དེ་ཆོས་ཅན་
ཁྱོད་ཀྱི་རྣམ་སྨིན་དེ་མཐོང་ཆོས་སོགས་གསུམ་པོ་གང་རུང་ལ་མྱོང་བར་སངས་རྒྱས་ཀྱི་མཁྱེན་པས་ཀྱང་མ་ངེས་
པར་ཐལ། འདོད་ན། དེ་འདྲའི་རྣམ་སྨིན་དེ་ཚེ་འདི་དང་ཕྱི་མ་གང་ལ་ཡང་མི་སྨིན་པར་ཐལ། འདོད་ན།
དེ་འདྲའི་ལས་དེ་རྣམ་སྨིན་མྱོང་ངེས་ཀྱི་ལས་མ་ཡིན་པར་ཐལ་ལོ། ། འོ་ན། ཇི་ལྟར་ཞེ་ན། རྩ་བ་ལས་ཁ་ཅིག་
ལས་རྣམ་ལྔ་ཞེས་ཟེར། ། གཞན་དག་མུ་ནི་བཞི་ཞེས་ཟེར། ། ཞེས་གསུངས་པ་འདི་གཞན་ལུགས་ཀྱི་འདོད་ཚུལ་
བཤད་པ་ལས་རང་ལུགས་སུ་བཤད་པ་མ་ཡིན་ཞིང་། རང་ལུགས་ལ། ལས་ངེས་པ་དང་མ་ངེས་པའི་ཁྱད་
པར་རྣམ་སྨིན་མྱོང་བར་ངེས་མ་ངེས་ཀྱི་སྒོ་ནས་འཇོག་པ་མ་ཟད། རྫས་སྤྱི་ཉིས་འགོ་སྤངས་པའི་རྣམ་སྨིན་མྱོང་
ངེས་ཀྱི་ལས་ཡིན་ན། གནས་སྐབས་ཀྱང་ངེས་པ་དང་། གནས་སྐབས་མ་ངེས་ན་རྣམ་སྨིན་ཡང་མ་ངེས་པ་
ལས་མུ་བཞི་འཇོག་མི་ཤེས་སོ་སྙམ་ཞིང་། སྡེ་པ་གཞན་གྱི་ལུགས་སུ་བྱས་ན་ཡང་མྱོང་བར་ངེས་མ་ངེས་ཀྱི་སྒོ་ནས་
འཇོག་པ་མ་ཟད། རྫས་སྤྱི་ཉིས་འགོ་སྤངས་པའི་རྣམ་སྨིན་མྱོང་ངེས་ཀྱི་ལས་ཡིན་ན། གནས་སྐབས་ཀྱང་ངེས་
པ་དང་། གནས་སྐབས་མ་ངེས་ན་རྣམ་སྨིན་ཡང་མ་ངེས་པ་ལས་མུ་བཞི་འཇོག་མི་ཤེས་སོ་སྙམ་ཞིང་། སྡེ་པ་
གཞན་གྱི་ལུགས་སུ་བྱས་ན་ཡང་མུ་བཞིའི་རྣམ་གྲངས་ཙམ་དུ་འཇོག་པ་ཡིན་ཞེས་སྨྲ་ན་ལས། དངོས་གནས་སུ་
ཁས་བླངས་ན་དོན་མཐུན་གྱི་ལན་ཞིག་ཐེབས་དཀའ་བ་འདྲའོ། ། མཐོང་ཆོས་མྱོང་འགྱུར་གྱི་ལས་ལ་སྡེ་པ་འགའ་
247



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཞིག་གི་འདོད་ཚུལ། རྣམ་སྨིན་ཚེ་འདིར་མྱོང་བའི་འགོ་བརྩམས་པས་མིང་མཐོང་ཆོས་མྱོང་འགྱུར་དུ་བཞག་པ་
ལས་སྐྱེ་བ་ཕྱི་མ་གཞན་དུ་ཡང་དེའི་རྣམ་སྨིན་འབྱིན་པ་ཡོད་དེ། ལས་སྟོབས་ལྡན་ཡིན་པའི་ཕྱིར་ཞེས་འདོད་ལ།
བྱེ་བྲག་སྨྲ་བས་ནི་ལས་ཀྱི་རང་བཞིན་ཐ་དད་པའི་ཕྱིར། མཐོང་ཆོས་མྱོང་འགྱུར་གྱི་ལས་ཀྱི་རྣམ་སྨིན་ནི་ཚེ་དེ་
ཉིད་ལ་སྨིན་ཅིང་རྫོགས་པ་ལས་སྐྱེ་བ་ཕྱི་མ་སོགས་ལ་མི་སྨིན་ཏེ། སྐྱེས་ནས་མྱོང་འགྱུར་སོགས་སུ་ཐལ་བའི་སྐྱོན་
ཡོད་པའི་ཕྱིར། ཞེས་འདོད་ཀྱང་། ཁས་བླངས་ནང་འགལ་དུ་འགྲོ་ཉེན་ཆེ་བའི་དོགས་དཔྱོད་ནི་འོག་ཏུ་
འཆད་དོ། །
གསུམ་གྱིས་རིས་ནི་འཕེན་པར་བྱེད། ། ཅེས་པ་ནི། སྐྱེས་ནས་མྱོང་འགྱུར་དང་། ལན་གྲངས་གཞན་
ལ་མྱོང་འགྱུར་དང་། མ་ངེས་པའི་ལས་གསུམ་གྱིས་ནི་སྐྱེ་བ་གཞན་གྱི་རིས་མཐུན་པའི་སྲོག་གི་དབང་པོ་འཕེན་
ཅིང་རྫོགས་པར་བྱེད་པ་སྲིད་ལ། མཐོང་ཆོས་མྱོང་འགྱུར་གྱིས་ནི་སྐྱེ་བ་གཞན་གྱི་སྲོག་དབང་མི་འཕེན་ཏེ།
ཚེ་དེའི་སྲོག་དབང་ནི་སྔར་ཐོབ་ཟིན་པའི་ཕྱིར་དང་། སྐྱེ་བ་གཞན་གྱི་སྲོག་དབང་འཕེན་ན་མཐོང་ཆོས་མྱོང་
འགྱུར་མ་ཡིན་པར་ཐལ་བའི་ཕྱིར་དང་། ཚེ་ལ་འདོད་དགུར་དབང་བསྒྱུར་བའི་དགྲ་བཅོམ་པ་དག་གིས་རིང་
དུ་བསྲིངས་པའི་ཚེའམ་སྲོག་ནི་དགེ་བའི་ལས་མཐུ་ཆེ་བ་དེའི་མཐོང་ཆོས་ཀྱི་རྣམ་སྨིན་དང་། འགའ་ཞིག་གིས་
བསོད་ནམས་བསགས་པས་ཚེ་བསྲིང་བ་ལ་སོགས་པའང་བར་ཆད་སེལ་བ་ཙམ་ལས་གསར་དུ་འཕེན་པ་མ་ཡིན་
པའི་ཕྱིར་ཞེས་འདོད་པའོ། །
ཐམས་ཅད་ན་ནི་འཕེན་པ་བཞི། ། ཞེས་པ་ནི། འོ་ན། ངེས་པའི་ལས་གསུམ་དང་། མ་ངེས་པའི་
ལས་ཏེ་བཞི་པོ་དེས་རྣམ་སྨིན་འཕེན་པ་ཁམས་དང་ས་ཐམས་ཅད་དུ་ཡོད་དམ་ཞེ་ན། ཡོད་དོ་ཞེས་སྤྱིར་བཏང་
ནས། དམིགས་གསལ། དམྱལ་བ་ན་ནི་དགེ་བའི་གསུམ། ། ཞེས་གསུངས་ཏེ། དམྱལ་བ་ན་དགེ་བའི་སྐྱེས་
ནས་མྱོང་འགྱུར་སོགས་གསུམ་ཡོད་པ་ལས། དགེ་བའི་མཐོང་ཆོས་མྱོང་འགྱུར་ནི་མེད་དེ། དེ་ན་རྣམ་སྨིན་
ཡིད་དུ་འོང་བ་མྱོང་བ་མེད་པའི་ཕྱིར་དང་། དེ་ན་མི་དགེ་བའི་འཕེན་པ་ནི་བཞི་ཆར་ཡོད་དོ། ། ཞེས་པའོ། །
འདིའི་ཐད་ཀྱི་འགྲེལ་པ་མངོན་པའི་རྒྱན་དུ། ཁམས་གསུམ་དང་། ས་དགུ་དང་། འགྲོ་བ་ལྔ་པོ་ཐམས་
ཅད་ན་ནི་དགེ་མི་དགེའི་ལས་ཀྱི་འཕེན་པ་བཞི་ཆར་ཡོད་དོ། ། ཞེས་བྱ་བ་ནི་སྤྱིར་བཏང་བའོ། ། ཞེས་གསུངས་
པའི་དོན་ནི། ཁམས་དང་ས་ཐམས་ཅད་དུ་དགེ་བའི་ལས་ཀྱི་འཕེན་པ་བཞི་ཆར་ཡོད་པ་དང་། འདོད་པ་ན་
248



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
མི་དགེ་བའི་འཕེན་པ་བཞི་ཡང་ཡོད་པའི་དོན་སྡོམས་ཏེ་གསུངས་པ་ལས། ཁམས་དང་ས་ཐམས་ཅད་ན་མི་
དགེ་བའི་འཕེན་པ་ཡོད་པའི་དོན་མིན་པས་དེ་ལྟར་དུ་གོ་ན་ནོར་པ་ཆེན་པོར་འགྱུར་ཏེ། ཁམས་གོང་མ་རྣམས་
སུ་མི་དགེ་བའི་འཕེན་པ་མེད་པའི་ཕྱིར་རོ། །
གང་ལས་འདོད་ཆགས་བྲལ་བརྟན་པའི། ། བྱིས་པ་དེར་སྐྱེས་མྱོང་མི་བྱེད། ། ཅེས་པ་ནི། འདོད་པ་
དང་བསམ་གཏན་དང་པོ་སོགས་ས་གང་ལ་འདོད་ཆགས་དང་བྲལ་བའི་བྱིས་པ་སོ་སོ་སྐྱེ་བོ་བརྟན་པ་སྟེ་རེ་ཞིག་
ཡོངས་སུ་མི་ཉམས་པའི་ཆོས་ཅན་རྣམས་ནི། ཚེ་དེ་ལ་འདོད་ཆགས་དང་བྲལ་པའི་ས་དེར་སྐྱེས་ནས་མྱོང་
འགྱུར་གྱི་ལས་མི་གསོགས་ཏེ། དེ་ནི་ཚེ་དེའི་ཕྱི་མ་ལ་ངེས་པར་ས་གོང་མ་ཁོ་ནར་སྐྱེ་བའི་ཕྱིར། དེས་ན་འདི་
ལ་ཡང་ཚེ་དེ་ལ་ཞེས་པའི་ཁྱད་པར་ངེས་པར་སྦྱོར་དགོས་ཀྱི། ཚེ་གཞན་དུ་ནི་མ་ངེས་པའི་ཕྱིར་རོ། ། ཡང་བཤད་
མ་ཐག་པའི་སོ་སོ་སྐྱེ་བོ་དེས་འདོད་ཆགས་དང་བྲལ་བའི་ས་དེར་མཐོང་ཆོས་མྱོང་འགྱུར་དང་། ལན་གྲངས་
གཞན་ལ་མྱོང་འགྱུར་གྱི་ལས་གསོགས་པ་ནི་ཡོད་དོ། །
འཕགས་པ་གཞན་དུའང་མྱོང་མི་བྱེད། ། ཅེས་པ་ནི། འདོད་པ་སོགས་གང་ལ་འདོད་ཆགས་དང་བྲལ་
བའི་འཕགས་པ་ཡོངས་སུ་མི་ཉམས་པའི་ཆོས་ཅན་དག་གིས་ནི་ས་དེར་སླར་སྐྱེས་ནས་མྱོང་འགྱུར་དུ་མ་ཟད་ལན་
གྲངས་གཞན་ལ་མྱོང་འགྱུར་གྱི་ལས་ཀྱང་མི་གསོགས་ཏེ། དེ་ནི་ས་དེ་དག་ཏུ་ནམ་ཡང་ཕྱིར་མ་འོང་བའི་ཕྱིར།
ཡང་། དེས་ས་དེར་མཐོང་ཆོས་མྱོང་འགྱུར་དང་མ་ངེས་པའི་ལས་གསོགས་པ་ནི་ཡོད་དོ། ། ཡང་། བྱིས་
པའམ་འཕགས་པ་སུ་ཡང་རུང་སྟེ། ས་གང་ལ་འདོད་ཆགས་དང་བྲལ་ཡང་ཡོངས་སུ་ཉམས་པའི་ཆོས་ཅན་ཞིག་
ཡིན་ན་ནི་ས་དེར་སྐྱེས་ནས་མྱོང་འགྱུར་དང་། ལན་གྲངས་གཞན་ལ་མྱོང་འགྱུར་གྱི་ལས་གསོགས་པ་ཡང་ཡོད་
དོ། ། ཞེས་སྤྱིར་བཏང་ནས། དམིགས་གསལ་དུ་འདོད་རྩེའི་མི་བརྟན་པ་ཡང་མིན། ཞེས་འདོད་པ་ལ་འདོད་
ཆགས་དང་བྲལ་བའི་འཕགས་པ་ཕྱིར་མི་འོང་ཉམས་པའི་ཆོས་ཅན་དང་། སྲིད་རྩེ་ལས་འདོད་ཆགས་དང་བྲལ་
བའི་དགྲ་བཅོམ་པ་ཉམས་པའི་ཆོས་ཅན་གཉིས་ནི། ཉམས་ན་ཡང་ས་དེར་སྐྱེས་ནས་མྱོང་འགྱུར་དང་ལན་
གྲངས་གཞན་ལ་མྱོང་འགྱུར་གྱི་ལས་གསོགས་པ་མེད་དེ། དེ་གཉིས་ཉམས་པ་ནི་འབྲས་བུ་ལས་ཉམས་པ་ཡིན་
ལ། དེས་ན། འབྲས་བུ་ལས་ཉམས་པ་འཆི་བ་མེད། ། ཅེས་འབྲས་བུ་ལས་ཉམས་པ་ནི་ཚེ་དེ་རང་ལ་སོར་ཆུད་
པར་བྱེད་པ་ལས་འབྲས་བུ་ལས་ཉམས་བཞིན་དུ་འཆི་བའི་དུས་བྱེད་པ་མེད་པའི་ཕྱིར་རོ། ། འོན་ཀྱང་མཐོང་ཆོས་
249



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མྱོང་འགྱུར་དང་མ་ངེས་པའི་ལས་གསོགས་པ་ནི་སྲིད་དོ། འོ་ན། གོང་དུ་ས་གང་ལ་འདོད་ཆགས་དང་བྲལ་
བའི་འཕགས་པ་ཉམས་ན་ས་དེར་སྐྱེས་ནས་མྱོང་འགྱུར་དང་། ལན་གྲངས་གཞན་ལ་མྱོང་འགྱུར་གྱི་ལས་
གསོགས་པ་ཡོད་པར་བཤད་པ་དང་འགལ་ལོ། ། ཞེ་ན། མི་འགལ་ཏེ། དེ་ནི་འདོད་པ་དང་སྲིད་རྩེ་ལས་
གཞན་པའི་དབང་དུ་བྱས་པ་ཡིན་པའི་ཕྱིར་ཏེ། དེ་གཉིས་ལས་གཞན་པའི་ས་གཞན་གྱི་ཉོན་མོངས་ཀྱིས་
འཕགས་པ་ཉམས་ན་ཡང་གོང་ས་ལས་ཉམས་པ་ཙམ་ལས་འབྲས་བུ་ལས་ཉམས་པ་མ་ཡིན་པའི་ཕྱིར་རོ། ། ན་
འཕེན་པ་རྣམ་པ་ཉི་ཤུ་གཉིས་སོགས་ཀྱི་དོགས་དཔྱོད་དང་བཅས།
སྲིད་པ་བར་མ་འདོད་ཁམས་སུ། ། འཕེན་པ་རྣམ་པ་ཉི་ཤུ་གཉིས། ། ཞེས་པ་ནི། འོ་ན། སྲིད་པ་བར་
མན་ཡང་ལས་ཀྱི་འཕེན་པ་ཡོད་དམ། ཞེ་ན་ཡོད་དེ། འདོད་པའི་སྲིད་པ་བར་མར་ནི། འདོད་པའི་
ཁམས་སུ་འཕེན་པ་རྣམ་པ་ཉི་ཤུ་རྩ་གཉིས་འཕེན་པར་བྱེད་པ་ཡོད་དེ། ནུར་ནུར་པོ་དང་།
ནར་ནར་པོ། གོར་གོར་པོ། རྐང་ལག་འགྱུས་བ་སྟེ་མངལ་གྱི་གནས་སྐབས་ལྔ་དང་། བྱིས་པ་དང་།
གཞོན་ནུ་དང་། དར་མ་དང་། དར་ཡོལ་བ་དང་། རྒན་པོ་སྟེ་སྐྱེས་པའི་གནས་སྐབས་ལྔ་བཅས་བཅུ་དང་།
བཅུ་པོར་རེར་མྱོང་བར་ངེས་མ་ངེས་གཉིས་སུ་ཕྱེ་བས་ཉི་ཤུ། དེའི་སྟེང་དུ་སྲིད་པ་བར་མ་རང་ཉིད་དུ་མྱོང་བར་
ངེས་མ་ངེས་གཉིས་བསྣན་པས་ཉི་ཤུ་རྩ་གཉིས་སོ། ། སྲིད་པ་བར་མར་འཕེན་པ་ཉི་ཤུ་རྩ་གཉིས་འཕེན་པ་ཡོད་པའི་
དོན་ནི། ། བར་སྲིད་ཀྱི་རྟེན་ལ་གནས་སྐབས་ཉི་ཤུ་རྩ་གཉིས་འཕེན་བྱེད་ཀྱི་ལས་གསར་དུ་གསོགས་པའི་དོན་མ་
ཡིན་པ་མ་ཟད། སྐྱེ་སྲིད་ལེན་ངེས་ཀྱི་འགྲོ་བ་གང་གི་བར་སྲིད་ཀྱང་བར་སྲིད་དེ་དང་། དེ་དང་ཚར་གཅིག་
པའི་སྐྱེ་སྲིད་གཉིས་འཕེན་བྱེད་ཀྱི་ལས་གཅིག་གིས་ངེས་པར་འཕེན་པ་ཡིན་མོད་ཀྱང་བར་སྲིད་ཀྱི་གནས་སྐབས་སུ་
མངལ་གྱི་གནས་སྐབས་དང་། སྐྱེས་པའི་གནས་སྐབས་རྣམས་གྲུབ་མ་ཟིན་པས་ན། སྲིད་པ་བར་མ་བ་དེའི་
རྒྱུད་ལ་འབྲས་བུའི་གནས་སྐབས་དེ་དག་འཕེན་ནུས་ཀྱི་ལས་སམ་ལས་ཀྱི་ནུས་པ་མཐུ་ཅན་དུ་ཡོད་པ་དང་།
བར་སྲིད་རང་དུ་ཡང་མྱོང་བར་ངེས་མ་ངེས་ཀྱི་ལས་ཀྱི་ཤུགས་ཀྱང་དེའི་རྒྱུད་ལ་ཡོད་པས་ན། དེ་འདྲ་བའི་ལས་
དེས་གནས་སྐབས་དེ་དག་འཕེན་པའི་དོན་ཡིན་ནོ།།
དེ་ནི་མཐོང་ཆོས་འབྲས་བུ་ཡིན། ། ཞེས་སོགས་ནི། གནས་སྐབས་ཉི་ཤུ་རྩ་གཉིས་པོ་དེ་དག་ལས་མྱོང་
250



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ། །
བར་ངེས་པ་བཅུ་གཅིག་འཕེན་ནུས་ཀྱི་བར་སྲིད་པའི་རྒྱུད་ཀྱི་ལས་དེ་དག་ནི་མཐོང་ཆོས་འབྲས་བུ་ཅན་གྱི་ལས་
ཞེས་བྱ་བ་སྟེ། དེའི་རྒྱུ་མཚན་ཡང་བར་སྲིད་པ་དེ་དང་འབྲས་བུའི་གནས་སྐབས་བཅུ་གཅིག་པོ་དེ་དག་ལས་
གཅིག་གིས་འཕངས་པའི་རིས་མཐུན་གཅིག་ཁོ་ན་ལས་དེ་གཉིས་ཀྱི་བར་དུ་སྐྱེ་བ་གཞན་གྱིས་ཆོད་པ་སོགས་མིན་
པའི་རྒྱུ་མཚན་གྱིས་ཡིན་ལ། འོན་ཀྱང་དེ་དག་མཐོང་ཆོས་མྱོང་འགྱུར་གྱི་ལས་དངོས་ནི་མ་ཡིན་ཏེ། འབྲས་
བུའི་གནས་སྐབས་དེ་དག་ཚེ་རབས་སྔོན་མར་བསགས་པའི་སྐྱེས་གནས་མྱོང་འགྱུར་དང་། ལན་གྲངས་གཞན་
ལ་མྱོང་འགྱུར་གང་རུང་གི་ལས་ཀྱི་འཕངས་འབྲས་ཡིན་པ་ལས། མཐོང་ཆོས་མྱོང་འགྱུར་གྱི་ལས་ཀྱིས་སྐྱེ་བ་མི་
འཕེན་པ་གོང་དུ་བཤད་ཟིན་པའི་ཕྱིར། དེས་ན་མཐོང་ཆོས་མྱོར་འགྱུར་གྱི་འབྲས་བུ་ཅན་གྱི་ལས་ཡིན་ན་
མཐོང་ཆོས་མྱོང་འགྱུར་གྱི་ལས་ཡིན་པས་མ་ཁྱབ་ཞེས་དེང་སང་ཁས་ལེན་འཛིན་སྲོལ་ལྟར་དགོས་པ་གྲུབ་མཐའི་
འདོད་ལུགས་ཏེ་ཞིབ་པ་འཆད་འགྱུར་གྱིས་ཤེས་སོ། ། འཕེན་པ་ཉི་ཤུ་རྩ་གཉིས་པོ་དེ་ལ་ཡང་འདོད་ཁམས་སུ་ཞེས་
པའི་ཁྱད་པར་སྦྱར་བ་ནི། གཟུགས་ཁམས་ན་ནུར་ནུར་པོ་ལ་སོགས་པའི་གནས་སྐབས་བཅུ་པོ་དེ་དག་མེད་
པའི་ཕྱིར་དང་། གཟུགས་མེད་ན་ནི་བར་སྲིད་ཀྱང་མེད་པའི་ཕྱིར། དེས་ན་འདོད་ཁམས་པ་ཁོ་ན་དང་།
དེའི་ནང་ནས་ཀྱང་མངལ་སྐྱེས་ཁོ་ནའི་དབང་དུ་བྱས་པ་ཡིན་ནོ། ། འདིའི་སྐབས་སུ་འགྲེལ་པ་མངོན་པའི་རྒྱན་དུ།
སྲིད་པ་བར་མ་དང་། འབྲས་བུའི་གནས་སྐབས་བཅུ་གཅིག་པོ་དེ་དག་སྐྱེས་ནས་མྱོང་འགྱུར་གྱི་ལས་གཅིག་ཁོ་
ནས་འཕངས་པའི་ཕྱིར་རོ། ། ཞེས་དང་། དེའི་མཆན་བུར་ཡང་སྐྱེས་ནས་མྱོང་འགྱུར་ཁོ་ནས་འཕངས་པས་
སོ། ། ཞེས་འདུག་པ་ནི་མཚན་གཞི་གཅིག་ཁོ་ན་ངོས་འཛིན་དུ་མཛད་པ་ལས་འབྲས་བུའི་གནས་སྐབས་དེ་དག་ལ་
སྐྱེས་ནས་མྱོང་འགྱུར་གྱི་ལས་ཀྱི་འཕངས་འབྲས་ཀྱིས་ནི་མ་ཁྱབ་སྟེ། ལན་གྲངས་གཞན་ལ་མྱོང་འགྱུར་གྱི་ལས་
ཀྱི་འཕངས་འབྲས་ལ་ཡང་གནས་སྐབས་བཅུ་གཅིག་པོ་དེ་དག་སྲིད་པའི་ཕྱིར། ཡང་། དེ་ནི་མ་ཡིན་ཏེ།
འདོད་པའི་བར་སྲིད་པའི་རྒྱུད་ཀྱི་འབྲས་བུའི་གནས་སྐབས་དེ་དག་འཕེན་ནུས་ཀྱི་ལས་དེ་སྐྱེས་གནས་མྱོང་འགྱུར་
གྱི་ལས་ཡིན་པའི་དོན་ནོ་ཟེར་ན། དེ་བས་ཀྱང་མི་འཐད་དེ། དེ་ལྟར་ན། བར་སྲིད་པའི་རྒྱུད་ཀྱི་ལས་དེ་
དག་མཐོང་ཆོས་འབྲས་བུ་ཅན་གྱི་ལས་སུ་འཇོག་མི་ཤེས་པ་མ་ཟད། འབྲས་བུའི་གནས་སྐབས་བཅུ་གཅིག་པོ་
གང་རུང་ཡིན་ན་སྐྱེས་གནས་མྱོང་འགྱུར་གྱི་ལས་ཀྱི་འབྲས་བུ་ཡིན་པས་ཁྱབ་པར་འདོད་དགོས་པ་སོགས་ཀྱི་སྐྱོན་
མང་དུ་འཇུག་པས། འགྲེལ་པ་དང་མཆན་བུ་དེ་གཉིས་ཀྱི་དགོངས་གཞི་འཇོག་ལུགས་གོང་ལྟར་ཡིན་ནམ་སྙམ་
AAM
251



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཡང་ད་དུང་དཔྱད་པར་མཛོད་ཅིག །
ཉོན་མོངས་རབ་དང་དྲག་པོ་ཡི། ། ཞེས་སོགས་ཀྱི་སྐབས་སུ། འོ་ན། མྱོང་བར་ངེས་པའི་ལས་དང་མ་
ངེས་པའི་ལས་ཞེས་བཤད་ན། དེ་གཉིས་ཀྱི་འཇོག་ཚུལ་ཇི་ལྟ་བུ་ཞེ་ན། ཀུན་སློང་ཉོན་མོངས་པ་དྲག་པོས་
བྱས་པའི་མི་དགེ་བ་དང་། རབ་ཏུ་དང་བ་དྲག་པོས་བྱས་པའི་དགེ་བ་དང་། ཡང་། ཉོན་མོངས་དང་རབ་
ཏུ་དང་བ་དྲག་པོ་མེད་ཀྱང་དགེ་མི་དགེ་རྒྱུན་ཆགས་སུ་བྱེད་པ་དང་། དེ་དག་མེད་ཀྱང་ཡོན་ཏན་གྱི་ཞིང་དཀོན་
མཆོག་གསུམ་དང་། འབྲས་བུ་ཁྱད་པར་ཅན་རྒྱུན་ཞུགས་དང་དགྲ་བཅོམ་པའི་འབྲས་བུ་ལ་གནས་པ་དང་།
སྙོམས་འཇུག་ཁྱད་པར་ཅན་འགོག་པ་དང་། བྱམས་པ་དང་། ཉོན་མོངས་མེད་པའི་ཏིང་ངེ་འཛིན་ལ་གནས་
པ་སོགས་ཞིང་ཁྱད་པར་ཅན་ལ་ཕན་གནོད་བྱེད་པ་དང་། དེ་བཞིན་དུ་ཀུན་སློང་དྲག་པོ་དང་རྒྱུན་དུ་བྱེད་པ་
སོགས་མེད་པ་མ་ཟད། པར་སིག་པ་རྣམས་ལྟར་བསོད་ནམས་སུ་རློམས་པའི་བློས་ཀྱང་ཕ་མ་གསོད་པ་སོགས་
ནི་མཚམས་མེད་དུ་འགྱུར་བ་སྟེ། དེ་ལྟ་བུའི་ལས་དགེ་མི་དགེ་རྣམས་ནི་རྣམ་སྨིན་ངེས་པར་མྱོང་བར་འགྱུར་
བས་ན་མྱོང་ངེས་ཀྱི་ལས་ཞེས་བྱ་ལ། དེ་འདྲ་བ་ལས་གཞན་པའི་ལས་ནི་མ་ངེས་པའི་ལས་ཡིན་ནོ། ། གོང་དུ་
བཤད་པ་དེ་དག་གང་རུང་ཡིན་ན་ཡང་ངེས་པའི་ལས་ཡིན་པའི་ཁྱབ་མཐའ་ནི་མི་བཟུང་སྟེ། དགེ་བའི་ལས་དེ་
དག་ལ་ཁོང་ཁྲོ་ལོག་ལྟ་སོགས་ཀྱིས་རྣམ་སྨིན་བཅོམས་པ་དང་། མི་དགེ་བའི་ལས་དེ་དག་ལ་གཉེན་པོ་སྟོབས་
བཞིས་དག་བྱེད་སོགས་བྱུང་ན་རྣམ་སྨིན་མྱོང་ངེས་སུ་མི་འགྱུར་རོ། །
མཐོང་ཆོས་འབྲས་བུ་ཅན་གྱི་ལས། ། ཞིང་དང་བསམ་པའི་ཁྱད་པར་ལས། ། ཞེས་པ་ནི། མཐོང་བའི་
ཆོས་ལ་མྱོང་བར་འགྱུར་བའི་མཐོང་ཆོས་འབྲས་བུ་ཅན་གྱི་ལས་དེ་ལ་ཡང་། ཞིང་གི་ཁྱད་པར་ལས་གྱུར་པ་དང་།
བསམ་པའི་ཁྱད་པར་ལས་གྱུར་པ་གཉིས་ལས། དང་པོ་ནི། བདག་ཅག་གི་སྟོན་པ་འདི་ཉིད་སྔོན་དགེ་སློང་
སྡེ་སྣོད་གསུམ་པར་གྱུར་བའི་ཚེ། དགེ་འདུན་རྩོད་པ་བྱུང་བ་ན་དགེ་འདུན་རྣམས་ལ་བུད་མེད་ཅེས་པའི་ཚིག་
རྩུབ་བརྗོད་པའི་ངག་གི་ཉེས་པས་དེ་མ་ཐག་ཏུ་བུད་མེད་དུ་གྱུར་ཅིང་། སླར་ཡང་སྐྱེ་བ་ལྔ་བརྒྱར་བུད་མེད་དུ་
སྐྱེས་པར་གསུངས་པ་ལྟ་བུ་དང་། གཉིས་པ་ནི། སྙུག་(ཉུག)རུམ་པ་ཞིག་གིས་གླང་ལྔ་བརྒྱ་འབྲས་བུ་འབྱིན་
པ་ལས་ཐར་བར་བྱས་པས་ཚེ་དེ་རང་ལ་སྐྱེས་པའི་དབང་པོ་དང་ལྡན་པར་གྱུར་བ་ལྟ་བུའོ། ། །
པ་ལསa
252



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
མཐོང་ཆོས་འབྲས་བུ་ཅན་སོགས་ལ་དོགས་དཔྱོད།
ས་དེའི་འདོད་ཆགས་གཏན་བྲལ་ཕྱིར། ། རྣམ་སྨིན་ངེས་པ་གང་ཡིན་པའོ། ། ཞེས་པ་ནི་གཞན་ཡང་།
འདོད་པ་ལ་སོགས་པའི་ཁམས་དང་ས་དེ་དང་དེའི་འདོད་ཆགས་དང་གཏན་དུ་བྲལ་བའི་གང་ཟག་དག་ལ།
ས་དེའི་རྣམ་སྨིན་མྱོང་ངེས་ཀྱི་ལས་ཤིག་མཆིས་ན་ཡང་ངེས་པར་ཚེ་དེ་ལ་མཐོང་ཆོས་སུ་མྱོང་བར་འགྱུར་ཏེ། དེ་
ནི་ས་དེ་ལ་གཏན་དུ་འདོད་ཆགས་དང་བྲལ་བའི་ཕྱིར་ཕྱིན་ཆད་དེར་མི་སྐྱེ་བས་ན་ཡུལ་འཕོ་བ་ན་བུ་ལོན་པ་ལྡང་བ་
དང་མཚུངས་པའི་ཕྱིར། དེ་ཡང་སྔོན་བྱས་པའི་འབྲས་བུ་ཚེ་འདིར་མྱོང་ན་མཐོང་ཆོས་བཏགས་པ་བ་དང་།
ཚེ་འདིར་བྱས་པ་མྱོང་ན་མཚན་ཉིད་པའོ། ། འདིའི་སྐབས་སུ་དོགས་པ་དཔྱད་པ་ལ། འོ་ན། དགེ་སློང་གི་
དགེ་འདུན་ལ་བུད་མེད་ཅེས་བརྗོད་པའི་ངག་གི་ལས་དེ་མཐོང་ཆོས་མྱོང་འགྱུར་གྱི་ལས་སུ་འཇོག་གམ་མི་འཇོག
མི་འཇོག་ན་དེ་འདྲ་བ་ལས་གཞན་དུ་མཐོང་ཆོས་མྱོང་འགྱུར་གྱི་ལས་སྟོབས་ཅན་འཇོག་དཀའ་བར་འགྱུར་བ་མ་
ཟད་འགྲེལ་པ་རྣམས་སུ་ལས་དེ་འདྲ་བ་མཐོང་ཆོས་མྱོང་འགྱུར་གྱི་ལས་ཀྱི་མཚན་གཞིར་འཇོག་པའི་ཕྱིར་ཏེ།
འགྲེལ་པ་མངོན་པའི་རྒྱན་དུ། མཐོང་ཆོས་ལ་མྱོང་བར་འགྱུར་བའི་ལས་ཅི་འདྲ་བ་ཡིན་ཞེ་ན། ཞིང་གི་ཁྱད་
པར་ལས་འགྱུར་བ་དང་། བསམ་པའི་ཁྱད་པར་ལས་འགྱུར་བ་གཉིས། ཞིང་གི་ཁྱད་པར་ལས་འགྱུར་བ་ནི་
སྔོན་འདས་པའི་དུས་ན་སྟོན་པ་འདི་ཉིད། ཞེས་ སོགས་གོང་དུ་བཤད་པ་ལྟར་གསུངས་པའི་ཕྱིར་དང་།
འགྲེལ་པ་གཞན་རྣམས་སུ་ཡང་དེ་དང་མཐུན་པར་གསུངས་པའི་ཕྱིར། ཡང་དེ་མཐོང་ཆོས་མྱོང་འགྱུར་གྱི་ལས་
སུ་འཇོག་ན་ནི། དེ་འདྲ་བའི་ལས་དེ་ཆོས་ཅན། མཐོང་ཆོས་མྱོང་འགྱུར་གྱི་ལས་མ་ཡིན་པར་ཐལ། ཁྱོད་
ཀྱི་རྣམ་སྨིན་སྐྱེ་བ་ལྔ་བརྒྱའི་བར་དུ་འབྱིན་པ་གང་ཞིག མཐོང་ཆོས་མྱོང་འགྱུར་གྱི་ལས་ཀྱི་རྣམ་སྨིན་ནི་ཚེ་དེ་
རང་དུ་རྫོགས་པ་ལས་སྐྱེ་བ་ཕྱི་མར་མི་སྨིན་པ་དང་། མཐོང་ཆོས་མྱོང་འགྱུར་གྱི་ལས་ཀྱིས་སྐྱེ་བ་མི་འཕེན་པ་
སོགས་གོང་དུ་ལན་དུ་མར་བཤད་པའི་ཕྱིར་ཁས་བླངས་ནང་འགལ་དུ་འགྱུར་རོ། ། ཞེ་ན་འདི་དང་འོག་ནས།
གཅིག་གིས་སྐྱེ་བ་གཅིག་འཕེན་ཏོ། ། ཞེས་པ་རྣམས་བྱེ་བྲག་སྨྲ་བའི་གྲུབ་མཐའི་འདོད་ཚུལ་ཡིན་པ་ལས་དོན་ལ་
ཁས་བླངས་ནང་འགལ་དུ་ངེས་པར་སོང་བ་ཡིན་ལ། དེ་ལ་དེང་སང་གོང་དུ་བཞག་པའི་མཚན་གཞི་དེ།
མཐོང་ཆོས་མྱོང་འགྱུར་གྱི་འབྲས་བུ་ཅན་གྱི་ལས་ཡིན་ཀྱང་། མཐོང་ཆོས་མྱོང་འགྱུར་གྱི་ལས་མ་ཡིན་ཞེས་ཁས་
ལེན་འཛིན་མཚམས་བྱེད་མོད། སྤྱིར་ན་། མཐོང་ཆོས་འབྲས་བུ་ཅན་གྱི་ལས་སུ་བཤདཔ་ཙམ་གྱི་མཐོང་ཆོས་
253
པནས



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མྱོང་འགྱུར་གྱི་ལས་སུ་མི་འགྱུར་བ་ནི་གོང་དུ་སྲིད་པ་བར་མར་འཕེན་པ་རྣམ་པ་བཅུ་གཅིག་བཤད་པའི་སྐབས་སུ་
བཀོད་པ་ལྟར་ཡིན་ལ། སྐབས་འདིར་ཡང་གནས་སྐབས་ཁས་ལེན་འཛིན་མཚམས་དེ་ལྟར་མི་བྱེད་ཀ་མེད་ཡིན་
འདུག་ཀྱང་དོན་ལ་ནི་མི་གནས་ཏེ། འགྲེལ་པ་རྣམས་སུ་མཐོང་ཆོས་མྱོང་འགྱུར་གྱི་ལས་ཀྱི་མཚན་གཞིར་བཞག་
པ་དང་ཚིག་ཟིན་ལ་འགལ་བའི་ཕྱིར། དེར་མ་ཟད། ངག་གི་ཉེས་པ་གཅིག་གིས་བུད་མེད་ཀྱི་སྐྱེ་བ་ལྔ་བརྒྱ་
འཕེན་ན་ལས་གཅིག་གིས་སྐྱེ་བ་གཅིག་ལས་མི་འཕེན་པར་འདོད་པ་དང་ཡང་ནང་འགལ་བ་ཡིན་ནོ། །
དེས་ན་དོན་གྱི་གནས་ཚོད་ནི་མདོ་སྡེ་པ་ལ་སོགས་པ་གོང་མ་བ་དག་གིས་ལས་གཅིག་གིས་སྐྱེ་བ་དུ་མ་
འཕེན་པ་དང་། གཅིག་གིས་གཅིག་འཕེན་པའང་ཡོད་པར་འདོད་པ་དང་། མཐོང་ཆོས་མྱོང་འགྱུར་གྱི་ལས་
ཞེས་པའང་རྣམ་སྨིན་ཚེ་དེའི་མཐོང་ཆོས་ལ་མྱོང་བའི་མགོ་བརྩམས་པས་དེ་ལྟར་བཤད་པ་ལས། ལས་སྟོབས་
ཆེན་ཡིན་པས་སྐྱེ་བ་ཕྱི་མ་རྣམས་སུ་ཡང་དེའི་རྣམ་སྨིན་མྱོང་བ་ཡོད་པར་འདོད་པ་ལྟར་དོན་ལ་གནས་ཤིང་རིགས་
པའི་གནོད་པ་ཡང་མི་འཇུག་ལ། འདི་ལྟར་ན་ལས་གསུམ་པོ་མི་འགལ་བར་ཡང་འདོད་དགོས་ཏེ། གོང་དུ་
སྨོས་པའི་ངག་གི་ཉེས་པ་དེ་ལྟ་བུ་མཐོང་ཆོས་མྱོང་འགྱུར་དང་། སྐྱེས་ནས་མྱོང་འགྱུར་དང་། ལན་གྲངས་
གཞན་ལ་མྱོང་འགྱུར་གསུམ་ཆར་འདུ་འཇུག་རིགས་པའི་ཕྱིར། འོན་ཀྱང་། དེ་དག་གི་ལུགས་ལ་ཡང་མཐོང་
ཆོས་མྱོང་འགྱུར་གྱི་ལས་ཡིན་ན་རྣམ་སྨིན་ཚེ་གཅིག་ལ་མི་རྫོགས་པས་ཁྱབ་པར་འདོད་པ་ནི་མ་ཡིན་ནོ། ། འོ་ན་བྱེ་
སྨྲའི་རང་ལུགས་ལ་འགལ་མེད་ཙམ་གྱི་ལན་ཇི་ལྟར་འདེབས་ཞེ་ན། ཡོད་དེ། དགེ་འདུན་ལ་བུད་མེད་ཅེས་
བརྗོད་པའི་ཚིག་རྩུབ་ཀྱི་ཉེས་པ་དེས་མཐོང་ཆོས་མྱོང་འགྱུར་དང་། སྐྱེས་ནས་མྱོང་འགྱུར་དང་། ལན་གྲངས་
གཞན་ལ་མྱོང་འགྱུར་གྱི་ལས་ཐ་དད་པ་གསུམ་དུས་གཅིག་ཏུ་གསོགས་པ་ཡིན་ཞེས་སྨྲའོ། ། དེ་ལ་ཁོ་ན་རེ། དེ་
ལྟར་འདོད་པ་མི་འཐད་དེ། དེའི་ཚེ་ངག་གི་ཉེས་པའམ་ཚིག་རྩུབ་གཅིག་ལས་མ་བརྗོད་ན། ལས་ཐ་དད་པ་
གསུམ་གསོགས་མི་ཤེས་སོ། ། ཟེར་ན། སྐྱོན་མེད་དེ། ཚིག་གཅིག་ལས་མ་བརྗོད་ཀྱང་ཡུལ་ཁྱད་པར་ཅན་ལ་
བརྟེན་པའི་དབང་གིས་ལས་ཐ་དད་པ་གསུམ་གསོགས་པ་མི་འགལ་ཏེ། ལས་ཀྱི་རང་བཞིན་བསམ་གྱིས་མི་ཁྱབ་
པའི་ཕྱིར་ཏེ། ཚིག་རྩུབ་གཅིག་བརྗོད་པ་དེས་ལས་གསུམ་དུ་མ་ཟད་བུད་མེད་ཀྱི་སྐྱེ་བ་ལྔ་བརྒྱ་འཕེན་བྱེད་ཀྱི་
ལས་ཐ་དད་པ་ལྔ་བརྒྱ་ཡང་དུས་གཅིག་ཏུ་བསགས་པའི་ཕྱིར་ཏེ། དེའི་ཚེ་བུད་མེད་ཀྱི་སྐྱེ་བ་ལྔ་བརྒྱ་འཕེན་བྱེད་
ཀྱི་ལས་གསགས་པ་ནི་གང་ཞིག སྐྱེ་བ་དེ་དག་ལས་ཐ་དད་པ་རེ་རེས་འཕེན་པ་ལས་ལས་གཅིག་གིས་འཕེན་པ་
254



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
ནི་མ་ཡིན་ཏེ། གཅིག་གིས་སྐྱེ་བ་གཅིག་འཕེན་ཏོ། ། ཞེས་གསུངས་པའི་ཕྱིར། དེ་ལྟར་འདོད་ན། ལས་དེ་
གསུམ་གྱི་ནང་ནས་མཐོང་ཆོས་མྱོང་འགྱུར་གྱི་ལས་ཀྱི་རྣམ་སྨིན་ཚེ་དེ་ཁོ་ན་ལ་རྫོགས་པ་དང་། སྐྱེས་ནས་མྱོང་
འགྱུར་གྱི་ལས་ཀྱི་རྣམ་སྨིན་སྐྱེ་བ་དེའི་ཕྱི་མ་ཁོ་ན་ལ་སྨིན་པ་དང་། ལན་གྲངས་གཞན་ལ་མྱོང་འགྱུར་གྱི་ལས་
རྣམས་ཀྱི་རྣམ་སྨིན་ནི་དེ་ཕན་ཆད་དུ་རིམ་པ་བཞིན་སྨིན་པ་ཡིན་ཞེས་ཁས་བླངས་ན་ནང་འགལ་དུ་མི་འགྱུར་ལ།
འོན་ཀྱང་དགེ་འདུན་ལ་བུད་མེད་ཅེས་བརྗོད་པའི་ངག་གི་ལས་སམ་ཉེས་པ་སྤྱི་ཙམ་པ་དེ་ནི་མཐོང་ཆོས་མྱོང་
འགྱུར་གྱི་ལས་མིན་ཀྱང་། མཐོང་ཆོས་འབྲས་བུ་ཅན་གྱི་ལས་ཡིན་ཞེས་དེང་སང་གི་འཛིན་མཚམས་ལྟར་ཟེར་
དགོས་ཏེ། དེ་མིན་ན། མཐོང་ཆོས་འབྲས་བུ་ཅན་གྱི་ལས། ། ཞིང་དང་བསམ་པའི་ཁྱད་པར་ལས། ། ཞེས་
པའི་རྩ་འགྲེལ་རྣམས་ཀྱི་ཚིག་ཟིན་དང་འགལ་བར་འགྱུར་བའི་ཕྱིར། བྱས་པ་ལ། ཁོ་ན་རེ། དེ་ལྟར་ན་དེ་
འདྲའི་ལས་སྤྱི་ཙམ་པ་དེ་སྐྱེས་ནས་མྱོང་འགྱུར་གྱི་འབྲས་བུ་ཅན་དང་། ལན་གྲངས་གཞན་ལ་མྱོང་འགྱུར་གྱི་
འབྲས་བུ་ཅན་ཡང་ཡིན་ཀྱང་། སྐྱེས་ནས་མྱོང་འགྱུར་གྱི་ལས་དང་། ལན་གྲངས་གཞན་ལ་མྱོང་འགྱུར་གྱི་
ལས་མིན་ཞེས་སྨྲ་དགོས་ཏེ་རིགས་པ་མཚུངས་པའི་ཕྱིར་ཞེ་ན། དེ་ལྟར་དུ་ཡང་འདོད་དགོས་པ་ཡིན་མོད།
དེས་ན་དོན་གྱིས་གྲུབ་མཐའ་གོང་མའི་འདོད་པ་ལྟར་ལ་སོང་བ་ཡིན་རུང་། གནས་སྐབས་རང་ལུགས་ཀྱི་ཁས་
ལེན་མི་འགལ་བར་དགོས་པའི་ཕྱིར་འཛིན་མཚམས་དེ་ལྟར་བྱ་བ་ལས་འོས་མེད་དོ། ཡང་། གོང་དུ་སྨོས་
པའི་ངག་གི་ལས་སམ་ཉེས་པ་སྤྱི་ཙམ་པ་དེ་མཐོང་ཆོས་མྱོང་འགྱུར་གྱི་ལས་མིན་ནོ་འགྲེལ་པ་རྣམས་སུ་དེའི་མཚན་
གཞིར་འཇོག་པ་དང་འགལ་ལོ། ། ཟེར་ན། སྐྱོན་མེད་དེ། འགྲེལ་པ་རྣམས་སུ་གསུངས་པ་ནི། དེ་འདྲའི་
ལས་དེ་ལ་མཐོང་ཆོས་མྱོང་འགྱུར་གྱི་ལས་ཡོད་པར་བསྟན་པ་ལས། ཡིན་པའི་མཚན་གཞིར་བསྟན་པ་མིན་ཞེས་
སྨྲའོ། ། །
གང་དག་འགོག་བྱམས་ཉོན་མོངས་མེད། ། ཅེས་སོགས་ཀྱི་སྐབས་སུ། འོ་ན། མཐོང་ཆོས་ལ་མྱོང་
བར་འགྱུར་བའི་ཞིང་ཁྱད་པར་ཅན་མཆོག་ཏུ་གྱུར་པ་ཇི་ལྟ་བུ་ཞེ་ན། སངས་རྒྱས་སོགས་དགེ་སློང་གི་དགེ་
འདུན་དང་། འཕགས་པ་གང་དག་འགོག་པ་དང་། བྱམས་པ་དང་། ཉོན་མོངས་མེད་པའི་ཏིང་ངེ་
འཛིན་དང་། མཐོང་བའི་ལམ་དང་། དགྲ་བཅོམ་པའི་འབྲས་བུ་ལ་སྙོམས་པར་ཞུགས་པ་ལས་ལངས་མ་ཐག་
པ་སྟེ་ལྔ་པོ་དེ་དག་ལ་ཕན་གནོད་བྱས་པའི་རྣམ་སྨིན་གྱི་འབྲས་བུ་ནི་མཐོང་ཆོས་ཁོ་ན་ལ་མྱོང་བར་འགྱུར་ལ། དེ་
255



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ལས་གཞན་སྒོམ་ལམ་ལས་ལངས་པའི་འཕགས་པ་སོགས་ཀྱང་བསོད་ནམས་ཀྱི་ཞིང་ཁྱད་པར་ཅན་ཡིན་མོད་ཀྱང་
གནས་གྱུར་གསར་པ་ཐོབ་པ་སོགས་མ་ཡིན་པས་གོང་མ་རྣམས་ལྟ་བུའི་ཆེས་མཆོག་ཏུ་གྱུར་པ་ནི་མ་ཡིན་ནོ། ། །
རྣམ་པར་རྟོག་པ་མེད་པ་ཡི། ། ཞེས་སོགས་ཀྱི་སྐབས་སུ། འོ་ན། རྣམ་སྨིན་གྱི་ངོ་བོར་གྱུར་བའི་ཚོར་
བ་ལ། ལུས་ཚོར་སེམས་ཚོར་གཉིས་ཀ་འབྱུང་ངམ། ཞེ་ན། རྣམ་པར་རྟོག་མེད་ཀྱིས་བསམ་གཏན་ཁྱད་
པར་ཅན་ནས་བཟུང་སྲིད་རྩེའི་བར་གྱི་དགེ་བའི་རྣམ་སྨིན་གྱི་ངོ་བོར་གྱུར་པའི་ཚོར་བ་ལ་ནི་སེམས་ཚོར་ཡིད་བདེ་
དང་། བདེ་དབང་། བཏང་སྙོམས་གང་རུང་ལས་གཞན་མེད་དེ། གཉིས་པ་ཡན་ཆད་ཀྱི་སས་བསྡུས་པའི་
ལུས་ཚོར་མེད་པའི་ཕྱིར་དང་། དང་པོ་ན་ལུས་ཚོར་ཡོད་ཀྱང་རྟོག་དཔྱོད་དང་བཅས་པའི་ཕྱིར་བསམ་གཏན་
ཁྱད་པར་ཅན་གྱིས་བསྡུས་པ་ཡང་མེད་དོ། ། ཡང་། མི་དགེ་བའི་ལས་ཀྱི་རྣམ་སྨིན་གྱི་ངོ་བོར་གྱུར་པའི་ཚོར་བ་
སྡུག་བསྔལ་ནི་ལུས་ཀྱི་ཚོར་བ་ཁོ་ན་ཡིན་ཏེ། ཅིའི་ཕྱིར་ན། སེམས་ཚོར་སྡུག་བསྔལ་ནི་ཡིད་མི་བདེ་ཡིན་ལ།
ཡིད་མི་བདེ་ལ་དགེ་མི་དགེ་གང་རུང་དུ་ངེས་པ་ལས་རྣམ་སྨིན་མ་བཞག་པའི་ཕྱིར། དེ་དག་ལས་གཞན་བསམ་
གཏན་དང་པོ་དང་། འདོད་པའི་དགེ་བའི་ལས་ཀྱི་རྣམ་སྨིན་ལ་ནི་ལུས་སེམས་གཉིས་ཀའི་ཚོར་བ་ཡོད་པར་
ཤུགས་ལ་རྟོགས་སོ། །
གཡེངས་པའི་སེམས་ནི་ཡིད་སེམས་ལ། ། ཞེས་པའི་སྐབས་ཀྱི་དངོས་བསྟན་གྱི་གཡེངས་པའི་སེམས་ནི་སྨྱོ་
བའི་སེམས་ལ་བྱེད་པ་ཡིན་ལ། དེ་ནི་ཡིད་ཀྱི་རྣམ་ཤེས་མ་གཏོགས་དབང་པོའི་རྣམ་ཤེས་ལ་མི་འབྱུང་སྟེ།
གཡེངས་སེམས་དེ་ནི་ངེས་པར་རྟོག་པ་དང་བཅས་པ་ཡིན་ལ། དབང་ཤེས་རྣམས་ནི་ངེས་རྟོག་དང་རྗེས་དྲན་
གྱི་རྟོག་མེད་ཡིན་པའི་ཕྱིར། །
དེ་ནི་ལས་ཀྱི་རྣམ་སྨིན་སྐྱེས། ། ཞེས་སོགས་ཀྱི་སྐབས་སུ། སྨྱོ་བའི་སེམས་དེ་ནི་སྤྱིར་ལས་ཀྱི་རྣམ་སྨིན་ལས་
སྐྱེས་ཤིང་། དེ་ལ་ཡང་། ཚེ་རབས་སྔོན་མ་སོགས་སུ་རྗེས་སྔགས་སོགས་ཀྱིས་གཞན་སྨྱོ་བར་བྱས་པ་དང་།
དུག་དང་ཆང་ལ་སོགས་པའི་མྱོས་བྱེད་ལྡུད་པ་དང་། ནགས་ལ་མེས་གཏོང་བ་སོགས་ཀྱིས་སེམས་ཅན་གཞན་
སྐྲག་པར་བྱས་པ་དང་། སྲོག་ཆགས་གཡང་དུ་སྐྱུར་པ་ལ་སོགས་པ་གཞན་ལ་གནོད་པ་ཚབས་ཆེ་བར་བྱས་པའི་
རྣམ་སྨིན་ལས་སྐྱེས་པ་དང་། དེ་ཙམ་མིན་ཀྱང་གཞན་གནོད་ཕྲ་མོ་སོགས་ལས་གང་རུང་སྔོན་དུ་སོང་ཞིང་
འཕྲལ་གྱི་རྒྱུའམ་རྐྱེན་མི་མ་ཡིན་གྱིས་གཟུགས་མི་སྡུག་པ་སྟོན་པ་སོགས་ཀྱིས་སྐྲག་པ་དང་། གདོན་གྱིས་གནོད་
256



E
ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
པ་བྱས་པ་དང་། འབྱུང་བ་ཆ་མ་སྙོམས་པ་དང་། མྱ་ངན་གྱི་རྐྱེན་གྱིས་བསྐྱེད་པ་རྣམས་སོ། ། དེ་དག་ལས།
ལས་ཀྱི་རྣམ་སྨིན་ཤུགས་ཆེ་བ་ལས་སྐྱེས་པ་ནི་རྣམ་སྨིན་སྦྱོང་བ་ལ་ལྟོས་པ་ལས་སྨན་དང་སྔགས་ཙམ་གྱིས་བཅོས་སུ་
མེད་ལ། ལྷག་མ་རྣམས་ལ་ནི་མན་ངག་དང་། སྨན་དང་། སྔགས་སོགས་ཀྱིས་ཞི་བར་བྱེད་ནུས་པ་ཡོད་
དོ། ། འདིར་འགྲེལ་པ་རྣམས་སུ། སྨྱོ་བའི་རྒྱུ་བཞི་ཞེས་གསུངས་པ་ལ། རྣམ་སྨིན་སྐྱེས་ལོགས་སུ་བགྲང་ན་
ལྔར་འགྱུར་བས་ཇི་ལྟར་ཞེ་ན། རྣམ་སྨིན་སྐྱེས་དབྱེ་གཞིར་འཇོག་པ་ལས་བཞིའི་གྲངས་སུ་འདྲེན་པ་མ་ཡིན་ལ།
རྒྱུ་བཞི་ཞེས་པ་ནི་རྩ་བར། སྐྲག་གནོད་མ་མཉམ་མྱ་ངན་གྱིས། ། ཞེས་གསུངས་པས་མི་མ་ཡིན་གྱིས་སྐྲག་པར་
བྱེད་པ་སོགས་འཕྲལ་གྱི་རྒྱུའམ་རྐྱེན་བཞི་ལ་བྱེད་པ་ཡིན་ཅིང་། དེའི་རྒྱུ་མཚན་ཡང་སྔར་གནས་གཉིས་པའི་
སྐབས་སུ་བཤད་ལྟར་འཕྲལ་རྐྱེན་གྱིས་བསྐྱེད་པར་བཤད་པའི་ནད་དང་སེམས་སྨྱོ་བ་ལ་སོགས་པ་སྨན་དང་སྔགས་
སོགས་ཀྱི་ཞི་བར་བྱེད་ནུས་པ་དེ་དག་ཀྱང་ལས་གང་ཡང་རུང་བ་ཞིག་བསགས་པའི་རྣམ་སྨིན་ལས་སྐྱེས་པ་ཡིན་པ་
ལས། ལས་སྔོན་དུ་མ་སོང་བར་ཕྲལ་རྐྱེན་འབའ་ཞིག་གིས་བསྐྱེད་པ་མིན་པས་ན་རྣམ་སྨིན་སྐྱེས་དབྱེ་གཞིར་
བྱས་ནས། དེ་སློང་བྱེད་ལ་གྱི་རྒྱུ་བཞི་ཡོད་དོ་ཞེས་སྟོན་པ་སྟེ། དེ་ལྟར་ཡིན་པ་ཡང་། ཆོས་མངོན་རིན་
ཆེན་འདྲེན་པའི་ཤིང་རྟ་ལས། གཡེངས་པའི་སེམས་ཆོས་ཅན། རྒྱུ་ཡོད་དེ། ལས་ཀྱི་རྣམ་སྨིན་ལས་སྐྱེས་
པའི་ཕྱིར། དེ་ཆོས་ཅན་རྒྱུ་བཞི་ཡོད་དེ། མི་མ་ཡིན་གྱིས་སྐྲག་པར་བྱས་པ་དང་། གནོད་པ་བྱས་པ་དང་།
རླུང་མཁྲིས་བད་ཀན་མ་མཉམ་པར་འཁྲུག་པ་དང་། མྱ་ངན་གྱིས་གཟིར་བ་ལས་སྐྱེས་པའི་ཕྱིར། ཞེས་རྣམ་
སྨིན་སྐྱེས་དབྱེ་གཞིར་བྱས་ནས། དེ་ལ་ཡང་རྒྱུ་བཞི་ཡོད་པར་གསུངས་པའི་ཕྱིར། ཡང་། གཞུང་འདིའི་
གོང་འོག་ཕལ་མོ་ཆེར་རྣམ་སྨིན་སྐྱེས་དང་རྣམ་སྨིན་དོན་གཅིག་ཏུ་གསུངས་མོད་ཀྱང་། སྐབས་འདིར་གཡེང་
བའི་སེམས་སམ་སྨྱོ་བའི་སེམས་ལ་རྣམ་སྨིན་སྐྱེས་སུ་གསུངས་པ་ནི། ལས་ཀྱི་རྣམ་སྨིན་དེ་རྒྱུ་དང་། སྨྱོ་བའི་
སེམས་ནི་དེ་ལས་སྐྱེས་པ་ལ་དགོངས་པ་ལས་རྣམ་སྨིན་དངོས་ཡིན་པར་བསྟན་པ་མ་ཡིན་ཏེ། འགྲེལ་པ་མངོན་
པའི་རྒྱན་ལས། གལ་ཏེ་ཡིད་ཀྱི་རྣམ་ཤེས་ལ་སེམས་གཡེངས་པ་ཡོད་ལ། དེ་ཡང་ལས་ཀྱི་རྣམ་སྨིན་ལས་སྐྱེས་
པ་ཡིན་ན། དེ་ལྟ་ན། སེམས་ཀྱི་ཚོར་བ་མི་དགེ་བའི་ལས་ཀྱི་རྣམ་སྨིན་དུ་འགྱུར་རོ། ། ཞེ་ན། མི་འགྱུར་ཏེ།
མི་དགེ་པའི་ལས་ཀྱིས་ནི་ལས་ལས་སྐྱེས་པའི་འབྱུང་བ་རྣམས་འཁྲུག་ལ། འབྱུང་བ་འཁྲུགས་པས་སེམས་
འཁྲུགས་ཤིང་གཡེངས་པར་གྱུར་བའི་ཕྱིར་རོ། ། དེས་ན་འབྱུང་བ་རྣམས་ནི་ལས་མི་དགེ་བ་ལས་སྐྱེས་པའི་རྣམ་
257



ལ་མ=
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
སྨིན་ཡིན་ལ། སེམས་གཡེངས་པ་ནི་འབྱུང་བ་རྣམ་སྨིན་དེ་དག་ལས་སྐྱེས་པས་ལས་ཀྱི་བདག་འབྲས་ཡིན་གྱི་མི་
དགེ་བའི་ལས་ལས་དངོས་སུ་སྐྱེས་པ་མ་ཡིན་པས་རྣམ་སྨིན་མ་ཡིན་ནོ། ། ཞེས་གསུངས་པའི་ཕྱིར། དེ་ལྟ་མ་ཡིན་
པར་སྨྱོ་བའི་སེམས་རྣམ་སྨིན་དུ་བཞག་ན་མི་དགེ་བའི་རྣམ་སྨིན་གྱི་ངོ་བོར་གྱུར་པའི་སེམས་ཚོར་ཡིད་མི་བདེ་ཡོད་
པར་ཐལ་བའི་སྐྱོན་དུ་འགྱུར་རོ། །
པ་ཡང་འགྲེལ་པ་རྣམས་སུ་སེམས་གཡེངས་བ་དང་། རྣམ་པར་གཡེངས་བ་ཞེས་གཉིས་བཤད་པའི་ནང་
ཚན་གྱི་སེམས་གཡེངས་བ་ནི་གོང་དུ་སྨོས་པ་ལྟར་འབྱུང་བ་འཁྲུགས་པ་ལ་སོགས་པའི་རྐྱེན་གྱི་རང་བཞིན་མི་
གནས་པའི་སེམས་ལ་བྱེད་པ་ཡིན་ལ། རྣམ་པར་གཡེངས་བའི་སེམས་ལ་ཡང་འབྱུང་བ་འཁྲུགས་པ་སོགས་ལས་
བྱུང་བ་ནི་ཡོད་མོད་ཀྱང་། སྨྱོ་བའི་སེམས་ལས་གཞན་པའི་སྡུག་བསྔལ་དང་ཁོང་ཁྲོ་སོགས་ཀྱིས་བསྐྱེད་པའི་
སེམས་ཉོན་མོངས་ཅན་ཞིག་ལ་བྱེད་པར་སྣང་ལ། དེ་གཉིས་ཀ་ལ་ཡང་རྣམ་སྨིན་ཡིན་པ་ནི་མེད་དོ། ། འོ་ན་སྤྱིར་
རྣམགཡེངས་སུ་བཤད་པའི་སེམས་དང་། འདིར་བསྟན་རྣམ་པར་གཡེངས་པའི་སེམས་དོན་མི་གཅིག་གམ།
ཞེ་ན། མི་གཅིག་སྟེ། སྤྱིར་རྣམ་གཡེངས་སུ་བཤད་པའི་སེམས་ལ་ནི་འདོད་པའི་ཡོན་ཏན་ལ་གཡེངས་པའི་
སེམས་ཀྱང་ཡོད་ལ། འདིར་བསྟན་རྣམ་གཡེངས་ཀྱི་སེམས་ནི་འབྱུང་བ་འཁྲུགས་པ་དང་། སྡུག་བསྔལ་
སོགས་ཀྱིས་བསྐྱེད་པའི་སེམས་མི་བདེ་བའི་ཆ་ཞིག་ལ་བྱེད་པར་སྣང་སྟེ། དེ་རྒྱུད་ལྡན་གྱི་རྟེན་གྱི་གང་ཟག་ཀྱང་།
སྒྲ་མི་སྙན་མིན་འདོད་ལྡན་རྣམས། ། ཞེས་སྒྲ་མི་སྙན་པ་མ་གཏོགས་པའི་འདོད་པའི་ལྷ་མི་དང་། ངན་འགྲོ་བ་ཅི་
རིགས་པ་ཡོད་པར་གསུངས་པ་གང་ཞིག སྤྱིར་བཏང་གི་རྣམ་གཡེངས་ཀྱི་སེམས་ནི་སྒྲ་མི་སྙན་པ་ལ་ཡང་ཡོད་
པའི་ཕྱིར་ཏེ། སྒྲ་མི་སྙན་པ་རྣམས་ཀྱང་འདོད་ཡོན་ལ་སེམས་གཡེངས་པའི་ཕྱིར་རོ། ། སངས་རྒྱས་མ་ཡིན་པའི་
འཕགས་པ་རྣམས་ལའང་འབྱུང་བ་མ་སྙོམས་པའི་སེམས་རྣམ་པར་གཡེངས་པ་ཙམ་ནི་ཡོད་མོད་ཀྱང་། ལས་ཀྱི་
རྣམ་སྨིན་གྱིས་བསྐྱེད་པའི་སྨྱོ་བའི་སེམས་ནི་མེད་དོ། ། འདིའི་ཐད་ཀྱི་འགྲེལ་པ་རྣམས་ཀྱི་ཚིག་རིས་ལ་བརྟགས་ན།
སྐབས་འདིའི་དངོས་བསྟན་གྱི་གཡེངས་པའི་སེམས་སམ་སྨྱོ་བའི་སེམས་ཡིན་ན། རྣམ་པར་གཡེངས་པའི་
སེམས་ཡིན་པས་ཁྱབ་དགོས་པ་ལྟ་བུ་ཞིག་འདུག་ཀྱང་། འགྲེལ་བ་འགའ་ཞིག་ཏུ་སེམས་གཡེངས་བ་དང་།
རྣམ་པར་གཡེངས་པ་ལ་མུ་བཞི་འཇོག་ལུགས་ཞིག་ཀྱང་བཤད་ཚུལ་འགྲེལ་པ་མངོན་པའི་རྒྱན་དུ་གསུང་སྣང་བས་
ཇི་ལྟར་ཡིན་དཔྱད་པར་མཛོད་ཅིག་གུ།
258



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
ཡོན་སྐྱོན་སྙིགས་མར་གསུངས་པ་ནི། ། གཡོ་དང་ཞེ་སྡང་འདོད་ཆགས་སྐྱེས། ། ཞེས་པའི་སྐབས་སུ།
མདོ་ལས། ལུས་ངག་ཡིད་ཀྱི་ལས་ཡོན་པོ་གསུམ་དང་། སྐྱོན་ནམ་ཉེས་པ་གསུམ་དང་། སྙིགས་མ་གསུམ་
ཞེས་བྱ་བ་གསུངས་པ་ནི། རིམ་པ་བཞིན་དུ། གཡོ་ལས་སྐྱེས་པའི་སྒོ་གསུམ་གྱི་ལས་གསུམ་དང་། ཞེ་སྡང་
ལས་སྐྱེས་པའི་ལས་གསུམ་དང་། འདོད་ཆགས་ལས་སྐྱེས་པའི་ལས་གསུམ་རྣམས་ལ་བྱེད་པ་ཡིན་ནོ། །
དཀར་ནག་ལ་སོགས་པའི་ལས་བཞི་བཤད་པ།
དཀར་ནག་ལ་སོགས་བྱེ་བྱག་གིས། ། ཞེས་སོགས་ཀྱི་སྐབས་སུ། མདོ་ལས། ལས་ནག་ལ་རྣམ་སྨིན་
གནག་པའི་ལས་དང་། ལས་དཀར་ལ་རྣམ་སྨིན་དཀར་བ་དང་། ལས་དཀར་ནག་འདྲེས་མ་ལ་རྣམ་སྨིན་
ཡང་དཀར་ནག་འདྲེས་མ་དང་ལས་མི་དཀར་མི་གནག་ཅིང་རྣམ་སྨིན་མེད་པའི་ལས་དང་བཞི་གསུངས་པ་ལ།
བྱེ་བྲག་སྨྲ་བས་མཚན་གཞི་འཇོག་ཚུལ་ལྟར་ན། མི་དགེ་བའི་ལས་ནི་དང་པོ་དང་། གཟུགས་སུ་གཏོགས་
པའི་དགེ་བའི་ལས་ནི་གཉིས་པ་དང་། འདོད་པའི་དགེ་བའི་ལས་ནི་གསུམ་པ་དང་། ཟག་མེད་ཀྱི་ལས་བཞི་
བར་འདོད་ལ། དེའི་ནང་ནས། འདོད་པའི་དགེ་བ་དཀར་ནག་འདྲེས་མར་བཤད་པ་ནི་ལས་ཀྱི་ངོ་བོ་གཅིག་
ལ་དཀར་ནག་འདྲེས་པ་མི་སྲིད་ཀྱང་རྒྱུད་ཀྱི་སྒོ་ནས་འདྲེས་པར་འདོད་པ་སྟེ། དེའི་དོན་ཡང་འདོད་པའི་རང་
ས་ན་མི་དགེ་བའི་གཉེན་པོ་ཏིང་ངེ་འཛིན་མེད་པས་འདོད་པའི་དགེ་བས་རང་རྒྱུད་ལ་མི་དགེ་བ་གཏན་མེད་དུ་བྱ་
བར་མི་ནུས་ལ། མི་དགེ་བ་ནི་སྟོབས་དང་ལྡན་པས་ལོག་ལྟས་དགེ་རྩ་གཅོད་པར་ཡང་ནུས་པས་ན་སྟོབས་
ཤུགས་ཆེ་ཆུང་གི་དབང་གིས་འདོད་པའི་དགེ་པའི་ལས་བསགས་པའི་སྦྱོར་དངོས་འཇུག་གསུམ་ཅི་རིགས་པའི་ཚེ་
མི་དགེ་བའི་ཆ་ཞིག་ཀྱང་དུས་མཉམ་དུ་འཇུག་པར་འགྱུར་པ་ལ་བསམ་ནས་འདྲེས་མའི་ལས་སུ་འདོད་པ་ཡིན་ལ།
འོན་ཀྱང་དེ་ནི་ཕལ་ཆེ་བའི་དབང་དུ་བྱས་པ་ཡིན་གྱི་ཁྱབ་མཐའ་ནི་བཟུང་མི་རིགས་ཏེ། འདོད་ཉོན་སྤངས་
པའི་འདོད་པའི་རྒྱུད་ལ་འདོད་པའི་དགེ་བའི་ལས་ཡོད་པའི་ཕྱིར་དང་། དེར་མ་ཟད། འདོད་ཉོན་མ་སྤངས་
པའི་གང་ཟག་གི་རྒྱུད་ལ་ཡང་མི་དགེ་བ་དང་མ་འདྲེས་པའི་དགེ་བ་ནི་སྲིད་དམ་སྙམ་མོ། ། དེ་བཞིན་དུ་རྣམ་སྨིན་
དཀར་ནག་འདྲེས་མར་འགྱུར་བའི་དོན་ཡང་། འཕེན་བྱེད་དགེ་བས་འཕངས་ཀྱང་རྫོགས་བྱེད་མི་དགེ་བས་
རྫོགས་པ་ལྟ་བུ་རྟེན་གཅིག་ལ་བདེ་སྡུག་འདྲེས་མའམ། སྤེལ་མར་སྤྱོད་པའི་དོན་ཡིན་པ་ལས་བདེ་སྡུག་ངོ་བོ་
259



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
གཅིག་ཏུ་འདྲེས་པའི་དོན་ནི་མི་ཡིན་ནོ། ། འོ་ན། མི་དགེ་བའི་ལས་ལ་ཡང་དཀར་ནག་འདྲེས་མ་ཡོད་པར་
འགྱུར་ཏེ། མི་དགེ་བ་དང་ལྡན་པའི་རྒྱུད་ལ་དགེ་བའང་འབྱུང་བའི་ཕྱིར། ཟེར་ན། དེའི་སྐྱོན་མེད་པའི་
རྒྱུ་མཚན་དུ། གོང་དུ་སྨོས་པ་ལྟར་འདོད་པའི་དགེ་མི་དགེ་གཉིས་ལ་སྟོབས་ཤུགས་ཆེ་ཆུང་ཡོད་པའི་དབང་
གིས་མི་དགེ་བ་ལ་དེ་ལྟར་འདྲེས་པའི་སྐྱོན་མེད་དོ་ཞེས་འཆད་མོད་ཀྱང་རིགས་པའི་གནོད་བྱེད་ནི་འཇུག་སྟེ་
འཆད་འགྱུར་གྱིས་ཤེས་སོ། ། འོ་ན། གཟུགས་མེད་ཀྱི་དགེ་བའི་ལས་དེ་དཀར་བའི་ལས་ཡིན་ནམ་ཞེ་ན། བྱེ་
བྲག་སྨྲ་བས། སྐབས་འདིར་དངོས་བསྟན་གྱི་དཀར་བའི་ལས་སུ་མི་འདོད་དེ། སྐབས་འདིར་དཀར་བའི་
ལས་སོགས་གསུམ་དུ་ཕྱེ་བ་ནི། རྣམ་སྨིན་སྐྱེ་སྲིད་དང་བར་སྲིད་གཉིས་ཀ་ཡོད་པ་དང་། ལུས་ངག་ཡིད་
གསུམ་གྱི་ལས་གསུམ་ཀ་ཡོད་པའི་དབང་དུ་བྱས་པ་ཡིན་ན། གཟུགས་མེད་ན་བར་སྲིད་དང་། ལུས་ངག་གི་
ལས་མེད་པའི་ཕྱིར་ཞེས་འདོད་དོ། ། འདིའི་སྐབས་སུ་དོགས་པ་དཔྱད་པ་ལ། འོ་ན། འདོད་པའི་དགེ་བའི་
ལས་ཆོས་ཅན། རྣམ་སྨིན་ཡིད་དུ་འོང་མི་འོང་འདྲེས་མར་འབྱིན་པར་ཐལ། དཀར་ནག་འདྲེས་མའི་ལས་
ཡིན་པའི་ཕྱིར། འདོད་ན། དེ་ཆོས་ཅན། རྣམ་སྨིན་ཡིད་དུ་འོང་མི་འོང་གཉིས་ཀ་འབྱིན་པར་ཐལ།
དེ་གཉིས་འདྲེས་མར་འབྱིན་པའི་ཕྱིར་ཟེར་ན་མ་ཁྱབ། འོ་ན། འདོད་པའི་དགེ་བའི་ལས་དེས་རྣམ་སྨིན་ཡིད་
དུ་འོང་བ་ཁོ་ན་འབྱིན་པར་ཐལ། དེས་རྣམ་སྨིན་ཡིད་དུ་མི་འོང་བ་མི་འབྱིན་པའི་ཕྱིར། འདོད་ན། མི་
འཐད་པར་ཐལ། རྣམ་སྨིན་ཡིད་དུ་འོང་མི་འོང་འདྲེས་མར་འབྱིན་པའི་ཕྱིར་ན་ཡང་མ་ཁྱབ་སྟེ། རྣམ་སྨིན་
ཡིད་དུ་འོང་མི་འོང་འདྲེས་མར་འབྱིན་ཞེས་པའི་ཡིད་མི་འོང་དེ། དགེ་བའི་ལས་དང་འདྲེས་པའི་མི་དགེ་བའི་
ཆ་དེས་འབྱིན་པ་ལས་དགེ་བའི་ལས་དེས་འབྱིན་པ་མ་ཡིན་པའི་ཕྱིར། ། གཞན་ཡང་འདོད་པའི་དགེ་བའི་ལས་
ཆོས་ཅན། མི་དགེ་བ་དང་འདྲེས་པའི་ལས་མ་ཡིན་པར་ཐལ། མི་དགེ་བ་དང་མ་འདྲེས་པའི་ལས་ཡིན་པའི་
ཕྱིར། དེར་ཐལ། ངོ་བོ་གཅིག་ཏུ་དཀར་བའི་ལས་ཡིན་པའི་ཕྱིར། ཟེར་ན་མ་ཁྱབ་སྟེ། འདྲེས་པའི་
དོན་གོང་དུ་བཤད་པ་ལྟར། རྒྱུད་གཅིག་ལ་དགེ་མི་དགེའི་ལས་འདྲེས་མར་འབྱུང་བའི་དོན་ཡིན་པ་ལས། ངོ་
བོ་གཅིག་ཏུ་འདྲེས་པའི་དོན་མ་ཡིན་པའི་ཕྱིར་ཏེ། ངོ་བོ་སོ་སོ་ནས་མ་འདྲེས་པར་ཡོད་པའི་ཕྱིར་ཏེ། དཔེར་
ན། ནས་ཀྱི་ཕུང་པོ་ལ་ས་རྡོ་འདྲེས་ཀྱང་ངོ་བོ་གཅིག་ཏུ་འདྲེས་པ་མ་ཡིན་པ་དང་མཚུངས་པའི་ཕྱིར། བྱེ་བྲག་
སྨྲ་བས་འདྲེས་མའི་ལས་ལ་མི་དགེ་བའི་ལས་མི་འཇོག་པ་ལ་རིག་པའི་གནོད་བྱེད་འདི་འཇུག་སྟེ། འོ་ན།
260



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
དགེ་བའི་ལས་དང་འདྲེས་མར་འཇུག་པའི་མི་དགེ་བའི་ལས་དེ་ཆོས་ཅན། ཁྱོད་དགེ་བའི་ལས་དང་མ་འདྲེས་
པ་ཡིན་པར་ཐལ། མི་དགེ་བ་ཡིན་པའི་ཕྱིར། མ་ཁྱབ་ན་འགལ། འདོད་ན། དེ་ཆོས་ཅན། ཁྱོད་
དགེ་བའི་ལས་དང་མ་འདྲེས་པར་འབྱུང་བ་ཡིན་པར་ཐལ། འདོད་པའི་ཕྱིར། འདོད་ན་འགལ། ཡང།
གལ་ཏེ་མི་དགེ་བ་དང་འདྲེས་པའི་དགེ་བ་ཡོད་ཀྱང་། དགེ་བ་དང་འདྲེས་པའི་མི་དགེ་བའི་ལས་མེད་དོ་ཟེར་ན།
རིག་པ་དངོས་སུ་ནང་འགལ་བ་ཡིན་ཏེ། མི་དགེ་བ་དང་འདྲེས་པའི་དགེ་བ་ཡོད་ན། དེ་འདྲའི་མི་དགེ་བ་དེ་
ཡང་དགེ་བ་དེ་དང་འདྲེས་པ་གདོན་མི་ཟ་བའི་ཕྱིར། འོ་ན། ལན་ཇི་ལྟར་འདེབས་ཞེ་ན། བྱེ་བྲག་སྨྲ་བས་
འདོད་པའི་དགེ་མི་དགེའི་ལས་ལ་སྟོབས་ཤུགས་ཆེ་ཆུང་ཡོད་པའི་དབང་གིས་འདོད་པའི་དགེ་བའི་ལས་སྤྱི་ཙམ་པ་
དེ་འདྲེས་མའི་ལས་སུ་འཇོག་ཀྱང་། མི་དགེ་བའི་ལས་སྤྱི་ཙམ་པ་དེ་འདྲེས་མའི་ལས་སུ་མི་འཇོག་པ་ལས། མི་
དགེ་བའི་ལས་ཡིན་ན་དགེ་བའི་ལས་དང་མ་འདྲེས་པའི་ཁྱབ་མཐའ་བཟུང་བ་མ་ཡིན་པས་མི་དགེ་བ་ལ་ཡང་
འདྲེས་མའི་ལས་འགའ་ཞིག་ནི་ཡོད་དོ། ། ཞེས་སྨྲ་ན་སྐབས་ཐོབ་ཀྱི་ཁས་ལེན་འཛིན་བདེའོ། ། གྲུབ་མཐའ་གོང་མ་
རྣམས་ཀྱིས་ནི་འདྲེས་མའི་ལས་ཞེས་པ། བསམ་པས་གནག་ལ་སྦྱོར་བས་དཀར་བའམ། སྦྱོར་བས་གནག་ལ་
བསམ་པས་དཀར་བའི་ལས་ལྟ་བུ་འདོད་པའི་བསམ་སྦྱོར་དཀར་ནག་འདྲེས་མའི་ལས་ལ་འདོད་ཅིང་། དེ་ལྟ་
བུ་ལས་གཞན་པའི་འདོད་གཟུགས་གཟུགས་མེད་ཀྱི་དགེ་བ་ཐམས་ཅད་ལས་དཀར་ལ་རྣམ་སྨིན་དཀར་བའི་ལས་
སུ་བཤད་པ་ཉིད་དོན་ལ་གནས་སོ། འོ་ན། སྤྱི་དཀར་ནག་འདྲེས་མའི་ལས་དེ་དགེ་མི་དགེ་ལུང་མ་བསྟན་
གསུམ་པོ་གང་རུང་ཡིན་ནམ་ཞེ་ན། དེ་ནི་གྲུབ་མཐའ་གོང་འོག་གང་གི་དབང་དུ་བྱས་ཀྱང་། དགེ་མི་དགེའི་
ལས་ཆོས་ཅན། ཞེས་པ་དང་མཚུངས་པར་རྩོད་གཞི་ཉིས་མགོ་མ་ཡིན་པས་དཔྱོད་ལྡན་གྱིས་རྩོད་པའི་གནས་
མིན་མོད། འོན་ཀྱང་ནན་གྱིས་འདྲི་ན་ཉིས་མགོ་མ་དེ་དགེ་མི་དགེ་ལུང་མ་བསྟན་གསུམ་པོ་གང་ཡང་མིན་ཞེས་
བརྗོད་ན་ལེགས་ཏེ། དགེ་མི་དགེ་གང་རུང་མ་ཡིན་པ་གང་ཞིག ལུང་མ་བསྟན་ཡང་མ་ཡིན་པའི་ཕྱིར།
གལ་ཏེ་ལུང་མ་བསྟན་ཡིན་ནོ་ཞེ་ན། འོན། དཀར་ནག་འདྲེས་མའི་ལས་ཆོས་ཅན། ཁྱོད་ཀྱི་རྣམ་སྨིན་གྱི་
འབྲས་བུ་མེད་པར་ཐལ། ཁྱོད་ལུང་མ་བསྟན་ཡིན་པའི་ཕྱིར། འཁོར་གསུམ། འདོད་ཟེར་ན། དེ་ཆོས་
ཅན། ཁྱོདཀྱི་རྣམ་སྨིན་གྱི་འབྲས་བུ་ཡོད་པར་ཐལ། རྣམ་སྨིན་གྱི་འབྲས་བུ་བདེ་སྡུག་འདྲེས་མར་འབྱིན་པའི་
ཕྱིར། རྟགས་ཁས། འོ་ན་གོང་དུ་ཁྱོད་ཀྱིས་བྱེ་བྲག་སྨྲ་བའི་ལུགས་ལ། གཞི་གྲུབ་ན་དགེ་མི་དགེ་ལུང་མ་
བསམ་པས
DiR
261



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བསྟན་གསུམ་པོ་གང་རུང་ཡིན་པས་ཁྱབ་པ་ཁས་བླངས་པ་མ་ཡིན་ནམ། ཞེ་ན། ཡིན་ཏེ། རྫས་སྤྱི་ཉིས་
མགོ་སྤངས་པའི་དབང་དུ་བྱས་པའི་ཕྱིར། ཡང་ཁོ་ན་རེ། དཀར་ནག་འདྲེས་མའི་ལས་ཆོས་ཅན། རྣམ་
སྨིན་ཡིད་དུ་འོང་མི་འོང་གཉིས་ཀ་འབྱིན་པར་ཐལ། རྣམ་སྨིན་ཡིན་དུ་འོང་མི་འོང་འདྲེས་མར་འབྱིན་པའི་
ཕྱིར། ཟེར་ན། གོང་བཞིན་མ་ཁྱབ་ཟེར་དགོས་ཀྱི། རྣམ་སྨིན་ཡིད་དུ་འོང་མི་འོང་གཉིས་ཀ་འབྱིན་པར་
ཁས་བླངས་ན་དགེ་མི་དགེ་ལས་ཀྱི་གཞི་མཐུན་ཁས་ལེན་དགོས་པར་འགྱུར་རོ། ། ཁས་ལེན་འཛིན་མཚམས་འདི་
དག་ནི། བསམ་པས་གནག་ལ་སྦྱོར་བས་དཀར་བའི་ལས་ཆོས་ཅན། ཞེས་པ་ལྟ་བུ་རྣམས་ལ་མཚུངས་ཤིང་།
གཞུང་ཆེན་མོ་རྣམས་སུ་དེ་འདྲ་བ་ལ་དཀར་ནག་གཉིས་ཀའི་ལས་སུ་གསུངས་པ་ཡང་། དེ་ལ་དཀར་ནག་
གཉིས་ཀའི་ལས་ཡོད་པའམ་ཚང་བའི་དོན་ཡིན་པ་ལས། དཀར་ནག་གཉིས་ཀའི་ལས་ཀྱི་གཞི་མཐུན་དུ་ནི་ནམ་
དུ་ཡང་གསུངས་པ་མ་ཡིན་ནོ། ། འོ་ན། ཟག་མེད་ཀྱི་ལས་དེ་དཀར་བའི་ལས་མ་ཡིན་ནམ། ཞེ་ན། སྐབས་
འདིར་ལས་ལ་བཞིར་དབྱེ་བའི་ནང་ཚན་གྱི་དཀར་བའི་ལས་མ་ཡིན་ཀྱང་། སྤྱིར་དཀར་བའི་ལས་ནི་ཡིན་ཏེ།
དཀར་བའི་ལས་ལ་རྣམ་པར་སྨིན་པས་དཀར་བ་དང་རང་བཞིན་གྱིས་དཀར་བ་གཉིས་ཡོད་པ་ལས། རང་
བཞིན་གྱིས་དཀར་བའི་ལས་ཡིན་པའི་ཕྱིར་རོ། །
ལས་དེ་དག་ཟད་བྱེད་བཤད་པ།
དེ་ཟག་(ཟད་）བྱེད་པ་ཟག་མེད་ཡིན། ། ཞེས་པ་ནི། ཟག་མེད་ཀྱི་ལས་དེ་ནི་གནག་པ་དང་། འདྲེས་
མའི་ལས་རྣམས་ཟད་པར་བྱེད་པའི་ལས་ཡིན་ནོ། ། ཞེས་སྟོན་པའོ། ། འོ་ན། ཟག་མེད་ཀྱི་ལས་ཐམས་ཅད་དེ་
གསུམ་ཟད་བྱེད་ཡིན་ནམ། ཞེ་ན། མ་ཡིན་ཞེས་སྟོན་པ་ལ། །
ཆོས་བཟོད་འདོད་ཆགས་བྲལ་བ་ཡི། ། ཞེས་སོགས་གསུངས་ཏེ། མཐོང་ལམ་ཆོས་བཟོད་བཞི་དང་།
འདོད་པའི་གཉེན་པོར་གྱུར་པའི་འཇིག་རྟེན་ལས་འདས་པའི་སྒོམ་ལམ་བར་ཆད་མེད་ལམ་བརྒྱད་པ་མན་ཆད་
དང་བཅས་པའི་སེམས་པ་རྣམ་པ་བཅུ་གཉིས་པོ་རྣམས་ནི་མི་དགེ་བའམ་ནག་པོའི་ལས་ཟད་བྱེད་ཀྱི་ཟག་མེད་ཀྱི་
ལས་ཡིན་ལ། ཆོས་ཤེས་བཞི་དང་། འདོད་ཉོན་དང་པོ་ནས་བརྒྱད་པའི་བར་སྤངས་པའི་རྣམ་གྲོལ་ལམ་
བརྒྱད་དེ་བཅུ་གཉིས་ནི་ནག་པོ་ཟད་བྱེད་མ་ཡིན་ཏེ། བར་ཆད་མེད་ལམ་གྱིས་ཟད་པར་བྱས་ཟིན་པའི་ཕྱིར།
262



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
དེ་བཞིན་དུ་མཐོང་ལམ་རྗེས་བཟོད་བཞི་ཡང་ནག་པོའི་ལས་ཀྱི་གཉེན་པོ་མ་ཡིན་ཏེ། ཁམས་གོང་མའི་ཉོན་
མོངས་ཀྱི་གཉེན་པོ་ཡིན་པའི་ཕྱིར། རྗེས་ཤེས་བཞི་ཡང་མ་ཡིན་ཏེ། འདོད་པའི་གཉེན་པོ་མ་ཡིན་པའི་ཕྱིར་
དང་། རྣམ་གྲོལ་ལམ་ཡིན་པའི་ཕྱིར། འདོད་པ་ལས་འདོད་ཆགས་དང་བྲལ་བར་བྱེད་པའི་འཇིག་རྟེན་ལས་
འདས་པའི་སྒོམ་ལམ་བར་ཆད་མེད་ལམ་དགུ་པའི་སེམས་པ་ནི་འདོད་པའི་དགེ་བ་དཀར་ནག་འདྲེས་མའི་ལས་
ཟད་བྱེད་ཡིན་ཏེ། འདོད་ཉོན་དགུ་པ་མ་སྤངས་བར་གྱི་འདོད་པའི་དགེ་བ་དང་མ་བསྒྲིབས་ལུང་མ་བསྟན་
ཐམས་ཅད་འདུན་པ་ལ་འདོད་ཆགས་དང་བཅས་པའི་ཕྱིར་འདོད་པའི་དགེ་བ་ཡང་འདྲེས་མའི་ལས་སུ་འཇོག་པ་
ཡིན་ལ། བར་ཆད་མེད་ལམ་དགུ་པ་དེས་འདོད་ཉོན་ཆུང་ངུའི་ཆུང་དུ་ཡང་སྤོང་བར་བྱེད་པས་ན་འདྲེས་མའི་
ལས་ཟད་བྱེད་དུ་འཇོག་པ་ཡིན་ནོ། ། འདིར་ལས་དེ་དང་དེ་ཟད་བྱེད་དུ་འཇོག་པའི་དོན་གཉེས་ཡོད་དེ། ནག་
པོ་ཟད་བྱེད་ཀྱི་ལས་རྣམས་ཀྱིས་ནི་རང་གི་སྤང་བྱར་གྱུར་པའི་ནག་པོའི་ལས་རྣམས་ཐོབ་པ་ཆད་པའི་ཚུལ་གྱིས་
སྤོང་བར་བྱེད་པས་ན་ལས་ཀྱི་ངོ་བོའམ་ལས་དངོས་ཟད་པར་བྱེད་པ་ཡིན་ལ་འདོད་པའི་དགེ་བ་དང་། དཀར་
པོའི་ལས་སུ་བཤད་པའི་གཟུགས་ཀྱི་དགེ་བ་ཟད་པར་བྱེད་པའི་དོན་ནི། ལས་དེ་དང་དེ་ལ་དམིགས་པའི་ས་
དེའི་ཉོན་མོངས་ཟད་པར་བྱས་པ་ན། ལས་དེ་ཡང་འདུན་པ་ལ་འདོད་ཆགས་དང་བྲལ་བའི་ཚུལ་གྱིས་སྤངས་
པ་ལ་ཟད་པའི་ཐ་སྙད་བྱེད་པ་མ་གཏོགས་ལས་ཀྱི་ངོ་བོ་དངོས་ཟད་པའམ་སྤངས་པ་ནི་མ་ཡིན་ཏེ། འདིའི་
འཛིན་མཚམས་འོག་ཏུ་འཆད་དོ། ། །
དཀར་པོ་བསམ་གཏན་ཆགས་བྲལ་བའི། ། ཞེས་སོགས་ཀྱི་སྐབས་སུ། དཀར་པོའི་ལས་སུ་བཤད་པ་
གཟུགས་ཁམས་ཀྱི་དགེ་བའི་ལས་ལ་དམིགས་བའི་ཉོན་མོངས་ཟད་བྱེད་ནི་སའི་སྒོ་ནས་དབྱེ་ན་བཞི་སྟེ། བསམ་
གཏན་བཞི་པོ་རེ་རེའི་ཉོན་མོངས་ཀྱི་གཉེན་པོར་གྱུར་པའི་སྒོམ་ལམ་བར་ཆད་མེད་ལམ་དགུ་དགུ་ཡོད་པའི་མཐའ་
མ་བཞི་པོ་རྣམས་ཡིན་ལ། གང་དག་གཟུགས་མེད་ཀྱི་དགེ་བའི་ལས་ཀྱང་དཀར་བའི་ལས་སུ་འདོད་པ་ལྟར་ན་
དེ་ལ་དམིགས་པའི་ཉོན་མོངས་ཟད་བྱེད་ཀྱི་བར་ཆད་མེད་ལམ་ཀྱང་བཞི་ཡོད་དེ་གོང་གི་རིགས་པས་ཤེས་སོ། །
དེ་ལ་ཁོ་ན་རེ། འདོད་ཉོན་དགུ་པའི་དངོས་གཉེན་སྒོམ་ལམ་བར་ཆད་མེད་ལམ་གྱི་སེམས་པ་ཆོས་ཅན།
འདོད་པའི་དགེ་བ་ཟད་བྱེད་ཀྱི་ལས་ཡིན་པར་ཐལ། དཀར་ནག་འདྲེས་མའི་ལས་ཟད་བྱེད་ཡིན་པའི་ཕྱིར་ཟེར་
ན་ནས་མ་ཁྱབ། དེ་ལ་ཁྱབ་པར་ཐལ། འདོད་པའི་དགེ་བའི་ལས་དེ་དཀར་ནག་འདྲེས་མའི་ལས་བཤད་པའི་
བསམ་
263



བསe
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཕྱིར་ཟེར་ན་ཡང་མ་ཁྱབ་ཏེ། འདོད་ཉོན་དགུ་པའི་དངོས་གཉེན་བར་ཆད་མེད་ལམ་དེས། འདོད་པའི་ཉོན་
མོངས་མཐའ་དག་སྤོང་བར་བྱེད་པས་དེ་ཕྱིན་ཆད་ཀྱི་འདོད་པའི་དགེ་བ་ཐམས་ཅད་ཀྱང་དཀར་བའི་ལས་འབའ་
ཞིག་ཏུ་འགྱུར་བ་ལས། འདྲེས་མའི་ལས་སུ་མི་འགྱུར་བས་ན་འདྲེས་མའི་ལས་ཟད་བྱེད་དུ་འཇོག་རིགས་ལ།
འདོད་པའི་དགེ་བ་ཟད་བྱེད་ནི་མ་ཡིན་ཏེ། འདོད་ཉོན་སྤངས་པའི་གང་ཟག་གི་རྒྱུད་ལ་འདོད་པའི་དགེ་བ་
ཡོད་པ་སྔར་བཤད་པ་ལྟར་ཡིན་པའི་ཕྱིར། ཡང་ཁོ་ན་རེ། བསམ་གཏན་བཞི་པའི་ཉོན་མོངས་ཀྱི་གཉེན་པོར་
གྱུར་བའི་སྒོམ་ལམ་བར་ཆད་མེད་ལམ་དགུ་པ་ཆོས་ཅན། དཀར་པོའི་ལས་ཟད་བྱེད་ཡིན་པར་ཐལ། དཀར་
པོ་བསམ་གཏན་ཆགས་བྲལ་བའི། ། བར་ཆད་མེད་ལམ་སྐྱེས་མཐའ་མས། ། ཞེས་གསུངས་པའི་ཕྱིར་ན་མ་ཁྱབ་སྟེ།
དཀར་པོའི་ལས་ལ་དམིགས་པའི་ས་དེའི་ཉོན་མོངས་ཟད་བར་བྱེད་པ་ལ་དགོངས་པ་སྔར་བཤད་པ་ལྟར་ཡིན་པའི་
ཕྱིར་ཏེ། འགྲེལ་པ་མངོན་པའི་རྒྱན་ལས། དཀར་པོ་ཟད་པར་བྱེད་པའམ་དེའི་ཡུལ་ཅན་སྤངས་པས་ཡིན་གྱི་
ངོ་བོ་སྤོང་བ་ནི་མ་ཡིན་ནོ། ། ཞེས་ཤེས་པར་བྱའོ། ། ཞེས་དང་། དེ་དག་གིས་གཟུགས་ཀྱི་དགེ་བའི་ངོ་བོ་མི་སྤོང་
ཡང་། དེ་ལ་དམིགས་པའི་ཉོན་མོངས་པ་སྤོང་བའི་ཕྱིར་རོ། ། ཞེས་གསུངས་པའི་ཕྱིར། ཡང་དོགས་པ་
དཔྱད་པ་ལ། ནག་པོའི་ལས་ཟད་བྱེད་ལ་སེམས་པ་རྣམ་པ་བཅུ་གཉིས་འཇོག་ཀྱང་། འདྲེས་མའི་ལས་ཟད་
བྱེད་དང་། དཀར་པོའི་ལས་ལ་དམིགས་པའི་ཉོན་མོངས་ཟད་བྱེད་ལ་བར་ཆད་མེད་ལམ་དགུ་པ་རྣམས་མ་
གཏོགས་བརྒྱད་པ་མན་ཆད་རྣམས་མི་འཇོག་པའི་རྒྱུ་མཚན་དུ། དང་པོའི་རྣམ་པ་སྤངས་ཀྱང་དེའི། ། ཡུལ་
ཅན་དྲི་མ་ལྷག་རྣམས་ཀྱིས། ། ཞེས་དང་པོ་རྣམས་ཀྱི་རང་རང་གི་ངོས་སྐལ་གྱི་ཉོན་མོངས་སྤངས་ཀྱང་ཡུལ་ཅན་གྱི་
དྲི་མ་ལྷག་མ་ཉོན་མོངས་ཆུང་ངུའི་ཆུང་ངུ་སོགས་ཡོད་པའི་ཕྱིར་དེ་དག་གི་ཟད་བྱེད་དུ་མ་བཞག་ལ། སེམས་པ་
རྣམ་པ་བཅུ་གཉིས་ཀྱིས་སོ་སོའི་སྤང་བྱ་ཐོབ་པ་ཆད་པའི་ཚུལ་གྱིས་སྤངས་པའི་ཕྱིར་ནག་པོ་ཟད་བྱེད་དུ་འཇོག་
པར་འདོད་མོད་ཀྱང་། དེ་ནི་ཕན་ཚུན་མཚུངས་པར་འགྱུར་ཏེ། བར་ཆད་མེད་ལམ་བརྒྱད་པོ་རྣམས་ཀྱིས་སོ་
སོའི་སྤང་བྱ་སྤོང་ཀྱང་ས་དེ་དང་དེའི་ཉོན་མོངས་ཚང་མ་སྤོང་མི་ནུས་པའི་རྒྱུ་མཚན་གྱིས་དེ་དག་གི་ཟད་བྱེད་དུ་མི་
འགྱུར་ན་སེམས་པ་རྣམ་པ་བཅུ་གཉིས་པོ་དེ་ཡང་ནག་པོ་ཟད་བྱེད་དུ་མི་འགྱུར་ཏེ། དེ་དག་གིས་ཀྱང་རང་རང་
གི་ངོས་སྐལ་གྱི་མི་དགེ་བ་སྤོང་བ་ལས་མི་དགེ་བ་མཐའ་དག་སྤོང་མི་ནུས་པའི་ཕྱིར། དེར་ཐལ། སྒོམ་ལམ་
བར་ཆད་མེད་ལམ་དགུ་པའི་ངོས་སྐལ་གྱི་འདོད་ཉོན་ཆུང་ངུའི་ཆུང་ངུ་སྤོང་མི་ནུས་པའི་ཕྱིར། དེ་བཞིན་དུ།
264



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
སེམས་པ་རྣམ་པ་བཅུ་གཉིས་ཀྱིས་སོ་སོའི་ངོས་སྐལ་གྱི་ནག་པོའི་ལས་ཐོབ་པ་ཆད་པའི་ཚུལ་གྱིས་སྤངས་པས་ནག་
པོ་ཟད་བྱེད་དུ་འགྱུར་ན། གོང་མའི་གཉེན་པོར་གྱུར་པའི་བར་ཆད་མེད་ལམ་བརྒྱད་པ་མན་ཆད་ཀྱང་དཀར་
པོའི་ལས་ལ་དམིགས་པའི་ཉོན་མོངས་ཟད་བྱེད་དུ་འཇོག་རིགས་ཏེ། དེ་དག་གིས་ཀྱང་རང་རང་གི་ངོས་སྐལ་
གྱི་ཉོན་མོངས་ནི་ཐོབ་པ་ཆད་པའི་ཚུལ་གྱིས་སྤོང་བར་བྱེད་པའི་ཕྱིར་ཞེས་ཟེར་ན། ཁས་ལེན་འཛིན་ཐུབ་ཙམ་
མ་ཡིན་པའི་དོན་མཐུན་གྱི་ལན་ཞིག་འདེབས་ལུགས་ཨེ་ཡོད་སོམས་པར་མཛོད་ཅིག།
གཞན་ནི་དམྱལ་བ་མྱོང་འགྱུར་དང་། ། ཞེས་སོགས་སློབ་དཔོན་གཞན་གྱི་འདོད་པ་བརྗོད་པ་ནི་གོ་སླ་སྟེ་རྩ་
བ་ཉིད་ལ་ཚིག་འགྲེལ་ཐབས་ན་ཤེས་སོ། །
ཐུབ་པའི་གཙང་བྱེད་སོགས་ཀྱི་དབྱེ་བ་བཤད་པ། །
མི་སློབ་ལུས་ངག་ལས་ཡིད་ཉིད། ། ཅེས་སོགས་ཀྱི་སྐབས་སུ། མདོ་ལས། ཐུབ་པའི་ལུས་ངག་ཡིད་
གསུམ་ཞེས་གསུངས་པའི་ཐུབ་པ་ནི། ཉོན་མོངས་པ་ཐམས་ཅད་སྤངས་པའི་དགྲ་བཅོམ་པ་ལ་བྱེད་པ་ཡིན་གྱི།
སློབ་པ་དང་སོ་སོ་སྐྱེ་བོ་ནི་ཐུབ་པ་མ་ཡིན་ལ། དེས་ན་མི་སློབ་པའི་ལུས་ངག་གི་ལས་སྤོང་བའི་རང་བཞིན་ཟག་
མེད་ཀྱི་རིག་བྱེད་མ་ཡིན་པ་གཉིས་དང་། མི་སློབ་པའི་ཡིད་དང་བཅས་པ་གོ་རིམ་བཞིན་སྐབས་འདིའི་དངོས་
བསྟན་གྱི་ཐུབ་པའི་ལུས་ངག་ཡིད་གསུམ་དུ་འཇོག་གོ། །
ལེགས་སྤྱད་གསུམ་པོ་ཐམས་ཅད་ནི། ། ཞེས་པ་ནས། ལས་ཀྱི་ལམ་ནི་བཅུར་གསུངས་སོ། ། ཞེས་པའི་
བར་གྱིས། མདོ་ལས་གཙང་བྱེད་རྣམ་པ་གསུམ་གསུངས་པ་དང་། ལུས་ངག་ཡིད་གསུམ་གྱི་ཉེས་སྤྱད་གསུམ་
གསུམ་གསུངས་པ་དང་། དེ་དག་ལས་བཟློག་པ་ལེགས་སྤྱད་དུ་གསུངས་པ་རྣམས་གྱི་དོན་ནི་གོ་སླ་ལ། ཡང་།
དགེ་མི་དགེའི་ལས་ལ་ལེགས་སྤྱད་དང་ཉེས་སྤྱད་གང་རུང་གིས་ཁྱབ་ཀྱང་། ལེགས་སྤྱད་དང་ཉེས་སྤྱད་གང་
རུང་ཡིན་ན་ལས་ཡིན་པས་མ་ཁྱབ་པ་ནི་ཤེས་དགོས་ཏེ། བརྣབ་སེམས་ལ་སོགས་ལས་མིན་ཡང་།། ཡིད་ཀྱི་ཉེས་
སྤྱད་རྣམ་གསུམ་མོ། ། ཞེས་གསུངས་པའི་ཕྱིར།
མི་དགེ་དྲུག་ནི་རྣམ་རིག་མིན། ། ཞེས་སོགས་ཀྱི་སྐབས་སུ། མི་དགེ་བའི་ལས་ལམ་བཅུའི་ནང་ནས་སྲོག་
གཅོད་དང་། མ་བྱིན་ལེན་དང་། ངག་གི་ལས་བཞི་སྟེ་དྲུག་པོ་འདི་གཞན་ལ་བྱེད་དུ་འཇུག་ན་ནི་རང་ཉིད་ལ་
265



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དྲུག་པོ་དེའི་རྣམ་པར་རིག་བྱེད་མ་ཡིན་པའི་ལས་ལམ་འབྱུང་གི། རིག་བྱེད་ནི་མི་འབྱུང་སྟེ་རང་གིས་དངོས་སུ་
མ་བྱས་པའི་ཕྱིར། འདོད་ལོག་གཅིག་པུ་ནི་རང་ཉིད་ཀྱིས་བྱས་ན་རིག་བྱེད་དང་རིག་བྱེད་མ་ཡིན་པ་གཉིས་ཀ་
འབྱུང་བ་ལས་གཞན་གྱིས་བྱས་པས་རང་ཉིད་ལ་དེའི་རིག་བྱེད་དང་རིག་བྱེད་མ་ཡིན་པ་གང་ཡང་མི་འབྱུང་སྟེ།
གཞན་གྱིས་བྱས་པས་རང་གི་ལས་ལམ་མི་རྫོགས་པའི་ཕྱིར། གོང་གི་སྲོག་གཅོད་སོགས་ཀྱི་ལས་ལམ་དྲུག་པོ་དེ་
དག་ཀྱང་རང་ཉིད་ཀྱིས་བྱས་ན་ནི་རིག་བྱེད་དང་རིག་བྱེད་མ་ཡིན་པ་གཉིས་ཀ་འབྱུང་སྟེ། དེ་ཡང་སྲོག་གཅོད་
ལྟ་བུ་ལ་བསད་བྱ་དེ་སྲོག་གཅོད་པའི་གནས་སྐབས་དེ་རང་དུ་ཤི་བར་གྱུར་ན་ནི་རིག་བྱེད་དང་རིག་བྱེད་མ་ཡིན་པ་
གཉིས་ཀ་འབྱུང་ལ། དུས་ཕྱིས་ཤི་བར་གྱུར་ན་ནི་རིག་བྱེད་མ་ཡིན་པ་ཁོ་ན་ལས། རིག་བྱེད་ཀྱི་ལས་ལམ་
དངོས་མི་འབྱུང་སྟེ། སྦྱོར་བའི་ཚེ་སྲོག་གཅོད་ཀྱི་དངོས་གཞི་མ་བྱུང་བའི་ཕྱིར་དང་། དངོས་གཞི་གྲུབ་པའི་
ཚེ་རིག་བྱེད་འགགས་ཟིན་པའི་ཕྱིར། ཚུལ་དེ་ལྷག་མ་གཞན་ལྔ་ལ་ཡང་སྦྱོར་དུ་ཡོད་དེ་རིགས་འདྲེས་དཔགས་
ན་ཤེས་སོ། ། ཡིད་ཀྱི་ལས་གསུམ་ལ་ནི་རིག་བྱེད་དང་རིག་བྱེད་མ་ཡིན་པ་གཉིས་ཀ་མེད་དོ། ། སྲོག་གཅོད་སྤོང་བ་
ལ་སོགས་པ་དགེ་བའི་ལུས་ངག་གི་ལས་ལམ་གཟུགས་ཅན་བདུན་ནི་སོ་ཐར་གྱི་དབང་དུ་བྱས་ན་དེ་ནི་གཞན་ལས་
ནོད་པས་རྣམ་པར་རིག་བྱེད་དང་རིག་བྱེད་མ་ཡིན་པ་གཉིས་ཀ་འབྱུང་ལ། བསམ་གཏན་དང་ཟག་མེད་ཀྱི་
སྤོང་བ་བདུན་ནི་མཉམ་བཞག་གི་སེམས་ཙམ་ལ་རག་ལས་པས་རིག་བྱེད་མིན་པ་ཁོ་ནའོ། ། དགེ་མི་དགེའི་ལུས་
ངག་གི་ལས་ལམ་བདུན་པོ་དེ་དག་གི་ཉེར་བསྡོགས་ཏེ་སྦྱོར་བ་རྣམས་ལ་རྣམ་པར་རིག་བྱེད་ནི་ངེས་པར་འབྱུང་
ཞིང་། ཀུན་སློང་ཉོན་མོངས་དྲག་པོའམ། རབ་ཏུ་དང་བ་དྲག་པོས་བྱས་ན་ནི་རིག་བྱེད་མ་ཡིན་པ་ཡང་
འབྱུང་ལ། ཀུན་སློང་ཞན་པས་རྩོམ་ན་ནི་རིག་བྱེད་ཁོ་ནའོ། ། ལས་ལམ་དེ་དག་གི་མཇུག་གི་སྐབས་སུ་རིག་བྱེད་
མ་ཡིན་པ་ནི་ངེས་པར་འབྱུང་ལ། རིག་བྱེད་ནི་མ་ངེས་ཏེ། ལས་ལམ་དངོས་ཀྱི་རྗེས་སུ་ཡང་དེ་དང་མཐུན་
པའི་བྱ་བ་སྤྱོད་ན་ནི་རིག་བྱེད་དུ་ཡང་འགྱུར་ལ། མི་སྤྱོད་ན་ནི་མི་འགྱུར་རོ། འོ་ན། སྦྱོར་དངོས་མཇུག་
གསུམ་གྱི་ཁྱད་པར་ཇི་ལྟ་བུ་ཞེ་ན། སྲོག་གཅོད་ལྟ་བུ་ལ་མཚོན་ན། སྲོག་ཆགས་གང་ཡང་རུང་བ་གསོད་
འདོད་ཀྱི་བསམ་པས་གནས་ནས་ལངས་ཏེ་དེའི་དྲུང་དུ་འགྲོ་བ་སོགས་ནས་མཚོན་ལ་སོགས་པ་ལན་གཅིག་གམ་
གཉིས་སོགས་བསྣུན་པར་བྱེད་ཅིང་དངོས་སུ་སྲོག་གཅོད་པར་མི་བྱེད་པའི་བར་ནི་སྦྱོར་བ་དང་། མཚོན་བསྣུན་
པ་སོགས་ཀྱིས་དངོས་སུ་སྲོག་གཅོད་པར་བྱེད་པ་དེའི་སྐབས་ཀྱི་རིག་བྱེད་དང་རིག་བྱེད་མ་ཡིན་པའི་སྐད་ཅིག་མ་
266



ལས་སc
ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
ནི་ལས་ཀྱི་ལམ་དངོས་དང་། དེ་ཕྱིན་ཆད་ཀྱི་རིག་བྱེད་མ་ཡིན་པ་དང་། ལྤགས་པ་བཤུ་བ་དང་། ཤ་འཚོང་
བ་དང་། ཟ་བ་སོགས་དེའི་རྗེས་སུ་མཐུན་པའི་རིག་བྱེད་ནི་མཇུག་ཡིན་ལ། དེ་བཞིན་དུ་མ་བྱིན་ལེན་སོགས་
གཞན་དྲུག་ལ་ཡང་རིགས་འགྲེས་ཤེས་སོ། ། བརྣབ་སེམས་སོགས་ཡིད་ཀྱི་གསུམ་ནི་མངོན་དུ་གྱུར་པ་ཙམ་གྱིས་
དངོས་གཞིར་འགྱུར་བས་སྦྱོར་བ་དང་མཇུག་མེད་དོ། ། དེ་ལ་ཁོ་ན་རེ། འོ་ན། སྲོག་གཅོད་ཀྱི་ལས་ལམ་
དངོས་དེ། བསད་བྱ་དེ་འཆི་སྲིད་ལ་གནས་པའི་སྐབས་ཀྱི་གསོད་པ་པོའི་རིག་བྱེད་དང་རིག་བྱེད་མ་ཡིན་པ་ལ་
བྱེད་དམ། འོན་ཏེ་ཤི་ཟིན་པའི་སྐབས་ཀྱི་དེ་ལ་བྱེད། དང་པོ་ལྟར་ན། གསོད་པ་པོ་དང་བསད་བྱ་ལྷན་
ཅིག་ཏུ་ཤི་བ་ན་ཡང་ལས་ལམ་དངོས་འབྱུང་བར་འགྱུར་ན། སྔ་དང་མཉམ་དུ་ཤི་བ་ལ། ། དངོས་མེད་ལུས་
གཞན་སྐྱེས་ཕྱིར་རོ། ། ཞེས་པ་དང་འགལ། གཉིས་པ་ལྟར་ན་དངོས་སུ་སྲོག་གཅོད་པར་བྱེད་པའི་སྐབས་ཀྱི་
རིག་བྱེད་དང་རིག་བྱེད་མ་ཡིན་པ་དེ་ལས་ལམ་དངོས་མ་ཡིན་པར་འགྱུར་ཏེ། དེའི་ཚེ་ཤི་མ་ཟིན་པའི་ཕྱིར་རོ། །
ཞེ་ན། དེ་ལ་བྱེ་བྲག་སྨྲ་བས་སྐྱོན་མེད་དེ། སྲོག་ཆགས་ཤི་བའི་གནས་སྐབས་ཀྱི་རིག་བྱེད་དང་རིག་བྱེད་མ་
ཡིན་པའི་སྐད་ཅིག་མ་དེ་ཉིད་ལས་ལམ་དངོས་ཡིན་ནོ། ། ཞེས་ལན་འདེབས་པར་སྣང་ཡང་། ཤི་བའི་གནས་
སྐབས་ཞེས་པ་སྲོག་ཆད་བཞིན་པའམ། ཆད་མ་ཐག་པའམ། དེ་གཉིས་ཀའི་གནས་སྐབས་གང་རུང་ཞིག་ལ་
ནི་འདོད་དགོས་ན། ལན་དེས་སྐྱོན་དངོས་སུ་སྤོང་མི་ནུས་པར་མ་མཆིས་རུང་། སྐབས་ཐོབ་ཁྱབ་མེད་ཀྱི་
ལན་འགའ་ཞིག་འདེབས་པ་ལས་འོས་མེད་དོ། །
སྦྱོར་བ་རྩ་བ་གསུམ་ལས་སྐྱེས། ཞེས་སོགས་ཀྱི་སྐབས་སུ། མི་དགེ་བ་དེ་དག་གི་ལས་ལམ་དངོས་ནི་
སྦྱོར་བ་ལས་སྐྱེ་ལ། སྦྱོར་བ་ཡང་ཀུན་སློང་འདོད་ཆགས་སོགས་མི་དགེ་བའི་རྩ་བ་གསུམ་པོ་གང་རུང་ལས་སྐྱེས་
པ་སྟེ། སྲོག་གཅོད་ལ་མཚོན་ན། ཀུན་སློང་འདོད་ཆགས་ལས་སྐྱེས་པ་ནི་ཤ་སོགས་ལ་སྲེད་ནས་གསོད་པ་
དང་། ཞེ་སྡང་ལས་སྐྱེས་པ་ནི་འཁོན་གྱིས་གསོད་པ་དང་གཏི་མུག་ལས་སྐྱེས་པ་ནི། མཆོད་སྦྱིན་བྱེད་པ་
རྣམས་བསོད་ནམས་སུ་འཁྲུལ་ནས་གསོད་པ་ལྟ་བུ་སྟེ། དེས་གཞན་ལ་ཡང་རིགས་འགྲེ་བ་མ་ཟད་རྒྱས་པར་
འདོད་ན་འགྲེལ་པ་རྣམས་སུ་བལྟ་བར་བྱ་ལ། འདི་ནི་ལུས་ངག་གི་ལས་ལམ་བདུན་དུ་མ་ཟད་བརྣབ་སེམས་
སོགས་ཡིད་ཀྱི་མི་དགེ་བ་གསུམ་ལ་མཚུངས་ཏེ། དེ་དག་ཀྱང་ཀུན་སློང་མི་དགེ་བའི་རྩ་བ་གསུམ་པོ་གང་རུང་
ལས་སྐྱེས་པའི་ཕྱིར་རོ། །
བt
267



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ལས་ཀྱི་སྦྱོར་དངོས་འཇུག་གསུམ་འཕྲོས་དང་བཅས་པ་བཤད་པ།
དགེ་བ་སྦྱོར་དང་མཇུག་བཅས་རྣམས། ། ཆགས་སྡང་གཏི་མུག་མེད་ལས་སྐྱེས། ། ཞེས་པའི་སྐབས་སུ། །
དགེ་བའི་ལས་ཀྱི་ལམ་དངོས་དང་། སྦྱོར་བ་དང་མཇུག་དང་བཅས་པ་རྣམས་ནི་འདོད་ཆགས་མེད་པ་དང་།
ཞེ་སྡང་མེད་པ་དང་། གཏི་མུག་མེད་པ་སྟེ་དགེ་བའི་རྩ་བ་གསུམ་ལས་སྐྱེས་ཤིང་། དགེ་བའི་སྦྱོར་དངོས་
མཇུག་གསུམ་ཡང་བསྙེན་པར་རྫོགས་པའི་གནས་སྐབས་ཀྱི་སྦྱོར་དངོས་མཇུག་གསུམ་ལྟ་བུ་སྟེ་མཐའ་དག་མང་
བར་འགྱུར་བས་མ་སྤྲོས་སོ།
གསོད་དང་གནོད་སེམས་ཚིག་རྩུབ་པོ། ། ཞེས་སོགས་ཀྱི་སྐབས་སུ། འོ་ན། མི་དགེ་བའི་ལས་ལམ་དེ་
དག་རྫོགས་ཤིང་མཐར་ཕྱིན་པ་གང་གིས་བྱེད་ཅེ་ན། དེ་ཡང་འདོད་ཆགས་ལ་སོགས་པ་གསུམ་པོ་དེ་དག་གིས་
བྱེད་དེ། ཇི་ལྟར་ཞེ་ན། སྲོག་གཅོད་དང་། གནོད་སེམས་དང་། ཚིག་རྩུབ་གསུམ་ནི་ཕལ་ཆེར་ཞེ་སྡང་
གིས་མཐར་ཕྱིན་པར་བྱེད། ལོག་གཡེམ་བརྣབ་སེམས་མ་བྱིན་ལེན་གསུམ་ནི་འདོད་ཆགས་དང་། ལོག་པར་
ལྟ་བ་ནི་གཏི་མུག་གིས་རྫོགས་པར་བྱེད་ལ། ལྷག་མ་རྫུན་ཕྲ་མ་ངག་བཀྱལ་རྣམས་ནི་གསུམ་པོ་ཅི་རིགས་པས་
རྫོགས་པར་བྱེད་དོ། །
གཞི་ནི་སེམས་ཅན་ལོངས་སྤྱོད་དང་། ། ཞེས་སོགས་ཀྱི་དོན་ནི། མི་དགེ་བའི་ལས་ལམ་དེ་དག་གི་
གཞིའམ་རྟེན་ལ་ནི། སེམས་ཅན་དང་། ལོངས་སྤྱོད་དང་། ངག་གི་རང་བཞིན་མིང་གཟུགས་ལ་སོགས་པ་
ཅི་རིགས་པ་འབྱུང་པའི་དོན་ནོ། །
སྔ་དང་མཉམ་དུ་ཤི་བ་ལ། ། ཞེས་སོགས་ཀྱིས། གསོད་པ་པོ་འགའ་ཞིག་གིས་ཕ་རོལ་བསད་བྱ་ལ་འཆི་
ངེས་པའི་མཚོན་སོགས་བསྣུན་ནས། བསད་བྱའི་སྔ་རོལ་ལམ་དུས་མཉམ་གང་རིགས་སུ་གསོད་པ་པོར་རང་
ཉིད་ཤི་བ་ལ་ནི། རང་ཉིད་མ་ཤི་གོང་དེར་སྲོག་གཅོད་ཀྱི་སྦྱོར་བའི་ལས་འབྱུང་བ་ལས། ལས་ལམ་དངོས་ནི་
མི་འབྱུང་སྟེ། བསད་བྱ་མ་ཤི་བར་སྲོག་གཅོད་ཀྱི་ལས་ལམ་མི་འབྱུང་ཞིང་། ཤི་བའི་ཚེ་གསོད་པ་པོའང་ཤི་
བས་སྲོག་གཅོད་ཀྱི་སྦྱོར་བ་བྱས་པའི་ལུས་དེ་དོར་ནས་དེ་ལས་གཞན་པའི་ལུས་སུ་སྐྱེས་པས་ན་དངོས་གཞི་མི་
འགྲུབ་བོ། །
268
མས
སྦྱོ



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
དམག་ལ་སོགས་པར་དོན་གཅིག་ཕྱིར། ། ཐམས་ཅད་བྱེད་པ་པོ་བཞིན་ལྡན། ། ཞེས་པའི་སྐབས་སུ། འོ་
ན། མང་པོ་ཚོགས་ཏེ་གྲོས་བྱས་ནས་དམག་དང་། རི་དྭགས་ཀྱི་ལིངས་ལ་སོགས་པ་བྱེད་པ་ན། དངོས་སུ་
གཅིག་གིས་སེམས་ཅན་སྲོག་དང་བྲལ་བར་བྱས་པའི་ཚེ། གཞན་དེ་དག་ལ་སྲོག་གཅོད་ཀྱི་ལས་ལམ་དངོས་
འབྱུང་ངམ་མི་འབྱུང་ཞེ་ན། དེ་དག་ནི་དོན་གཅིག་ལ་ཞུགས་པའི་སྦྱོར་བ་ཅན་ཡིན་པའི་ཕྱིར་དངོས་སུ་གསོད་
པ་པོ་དང་མཚུངས་པའི་སྲོག་གཅོད་དངོས་ཀྱི་ལས་ལམ་དང་ལྡན་ལ། ཡང་གཞན་གྱིས་དབང་མེད་དུ་དམག་
སོགས་ལ་འཁྲིད་ཀྱང་དོན་དུ་རང་གི་སྲོག་ལ་ཐུག་ཀྱང་གཞན་མི་གསོད་སྙམ་པའི་བསམ་པ་ངེས་པར་བྱས་ཏེ་ཕྱིན་
པ་ལ་ནི་སྔ་མ་ལྟ་བུའི་སྲོག་གཅོད་ཀྱི་ཉེས་པས་རེག་པར་མི་འགྱུར་རོ།།
ལོག་ལྟས་དགེ་རྩ་གཅོད་ཚུལ་བཤད་པ།
སྲོག་གཅོད་པ་ནི་བསམ་བཞིན་དུ། ། ཞེས་པ་ནས། ལོག་པར་ལྟ་བ་ཡིན་འདི་ལ། ། ཞེས་པའི་བར་གྱིས།
སྲོག་གཅོད་ཀྱི་ལས་ལམ་ལྟ་བུ་ལ་བསམ་བཞིན་དུ་གསོད་པ། མ་ནོར་བར་གསོད་པ། གཞན་གསོད་པའི་ཡན་
ལག་སྟེ་གསུམ་དང་ལྡན་པ་དགོས་པས་མཚོན་མི་དགེ་བ་བཅུ་པོ་རེ་རེའི་ངོ་བོར། ཡན་ལག་དང་བཅས་པ་ཞིབ་
ཏུ་གསུངས་པ་རྣམས་གོ་མི་བདེ་བའི་དོགས་པ་སོགས་ཆེར་མི་སྣང་བས་རྩ་བ་ཉིད་ལ་ཚིག་འགྲེལ་དང་། འགྲེལ་
བ་རྣམས་སུ་བརྟགས་ན་ཤེས་ནུས་པས་མ་སྤྲོས་ལ། སྐབས་འདིར་རྫུན་ཚིག་ལས་འཕྲོས་ནས་བྱིས་པའི་ཐ་སྙད་
བརྒྱད་དང་འཕགས་པའི་ཐ་སྙད་བརྒྱད་དེ་བཅུ་དྲུག་གསུངས་པ་དང་། མཐོང་བ་དང་། ཐོས་པ་དང་།
རྟོགས་པ་དང་། རྣམ་པར་ཤེས་པ་ཞེས་གསུངས་པ་རྣམས་ཀྱི་ཁྱད་པར་དང་མཚན་གཞི། གཞན་ཡང་སྲོག་
གཅོད་པ་ཙམ་དང་། མ་བྱིན་པར་ལེན་བ་ཙམ་གྱིས་དེ་དང་དེའི་ལས་ལམ་དངོས་སུ་མི་འགྱུར་པ་ལ་སོགས་པའི་
ཁྱད་པར་རྣམས་ཞིབ་ཏུ་འགྲེལ་པ་མངོན་པའི་རྒྱན་སོགས་ལས་ཤེས་པར་བྱོས་ཤིག །
གསུམ་མམ་བདུན་ནི་ལས་ཀྱང་ཡིན། ། ཞེས་པའི་སྐབས་སུ། མི་དགེ་བ་བཅུ་པོ་དེ་ལས་བརྣབ་སེམས་ལ་
སོགས་ཡིད་ཀྱི་གསུམ་ནི་ལས་ཀྱི་ལམ་ཡིན་ཀྱང་། ལས་ནི་མ་ཡིན་ལ། དེ་དག་དང་མཚུངས་པར་ལྡན་པའི་
སེམས་པ་ནི་ཡིད་ཀྱི་ལས་སུ་འཇོག་ཅིང་། ལུས་ངག་གི་ལས་བདུན་ནི་ལས་ཀྱང་ཡིན་ལ་ལས་ཀྱི་ལམ་ཡང་ཡིན་པ་
སྟེ། དེ་ནི་བརྣབ་སེམས་མེད་པ་སོགས་དགེ་བ་བཅུ་ལ་ཡང་མཚུངས་སོ། ། ལུས་ངག་གི་བདུན་པོ་ཀུན་ནས་སློང་
269



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བྱེད་ཀྱི་སེམས་པ་རྣམས་ཀྱང་ཡིད་ཀྱིས་ལས་ཡིནཔ་ལས་ལུས་ངག་གི་ལས་ནི་མ་ཡིན་ཏེ། གཟུགས་ཅན་མ་ཡིན་
པའི་ཕྱིར་རོ། ། མི་དགེ་བ་དེ་དག་གི་སྦྱོར་བ་དང་མཇུག་རྣམས་མི་དགེ་བ་ཡིན་ཀྱང་ལས་ཀྱི་ལམ་ནི་མ་ཡིན་ཏེ་དགེ་
བ་ལ་ཡང་མཚུངས་སོ། །
མེད་པར་ལྟ་བས་རྩ་བ་གཅོད། ། ཅེས་སོགས་ཀྱི་སྐབས་སུ། མི་དགེ་བ་བཅུའི་ནང་ནས་ལོག་ལྟས་དགེ་རྩ་
གཅོད་པར་བྱེད་པ་སྟེ། དགེ་བ་དང་མི་དགེ་བའི་ལས་ཀྱི་རྣམ་པར་སྨིན་པ་མེད་དོ་ཞེས་རྒྱུ་འབྲས་ལ་སྐུར་བ་
འདེབས་ཤིང་འགྱོད་པ་ཅུང་ཟད་ཀྱང་མི་བསྐྱེད་པ་དེ་འདྲ་བའི་ལོག་ལྟས་དགེ་རྩ་ཡོངས་སུ་གཅོད་པར་བྱེད་དོ། །
འོ་ན། བཅད་བྱའི་དགེ་རྩ་དེ་ལ་ཁམས་གསུམ་གའི་དགེ་རྩ་ཡོད་དམ་ཞེ་ན། བྱེ་བྲག་སྨྲ་བས་དེ་ལྟར་ཡོད་པར་
མི་འདོད་དེ། དགེ་རྩ་གཅོད་བྱེད་ཀྱི་ལོག་ལྟ་ཅན་གྱི་རྒྱུད་ལ་ཁམས་གོང་མའི་དགེ་བ་མི་ལྡན་ཞིང་། འདོད་
པའི་དགེ་བ་སྦྱོར་བྱུང་ཡང་ལོག་ལྟ་ཆུང་ངུ་སྐྱེས་པའི་དུས་སུ་ཉམས་ཟིན་པས། དེས་ན། འདོད་གཏོགས་སྐྱེས་
ནས་ཐོབ་པ་རྣམས། ཞེས་འདོད་པའི་དགེ་བ་སྐྱེས་ཐོབ་མ་གཏོགས་མི་འབྱུང་བར་འདོད་དོ། ། གཅོད་ཚུལ་
ཡང་འདོད་པའི་དགེ་བ་སྐྱེས་ཐོབ་དེ་ལ་ཆེ་འབྲིང་ཆུང་ངུ་དགུར་ཕྱེ་ནས། དེ་དག་ལོག་ལྟ་ཆུང་འབྲིང་ཆེན་པོ་
དགུས་རིམ་པ་བཞིན་གཅོད་དོ། ། འདིའི་སྐབས་སུ་དོགས་པ་བཅད་པ་ལ། འོ་ན། དགེ་རྩ་ཆད་ངེས་ཀྱི་གང་
ཟག་གི་རྒྱུད་ཀྱི་འདོད་པའི་དགེ་བ་སྦྱོར་བྱུང་ཆོས་ཅན། ཁྱོད་ལོག་ལྟས་གཅོད་མི་ནུས་པར་ཐལ། ཁྱོད་ལོག་
ལྟའི་བཅད་བྱ་མ་ཡིན་པའི་ཕྱིར། འདོད་ན། ཁྱོད་དངོས་སུ་གཅོད་བྱེད་མེད་པར་ཐལ། ལོག་ལྟས་དངོས་
སུ་མི་གཅོད་པ་གང་ཞིག དེ་ལས་གཞན་པའི་གཅོད་བྱེད་མེད་པའི་ཕྱིར། གཞན་ཡང་། དེ་འདྲའི་དགེ་བ་
སྦྱོར་བྱུང་ཆོས་ཅན། ཁྱོད་ཀྱི་གཏོང་རྒྱུ་མེད་པར་ཐལ། དགེ་རྩ་ཆད་པས་མི་གཏོང་བ་གང་ཞིག ཁམས་
གོང་དུ་སྐྱེས་པས་མི་གཏོང་བའི་ཕྱིར། ཁྱབ་སྟེ། འདོད་གཏོགས་དགེ་བ་གཟུགས་མིན་ནི། ། རྩ་ཆད་གོང་དུ་
རྩ་བ་སྐྱེས་པ་ལས། ། ཞེས་འདོད་པའི་དགེ་བ་གཟུགས་ཅན་མིན་པའི་གཏོང་རྒྱུ་ལ་དེ་གཉིས་ལས་མ་བཤད་པའི་
ཕྱིར། གལ་ཏེ་ཁམས་གོང་དུ་སྐྱེས་པས་གཏོང་ངོ་ཞེ་ན་མི་འཐད་དེ། དེ་འདོད་པའི་རྟེན་དེ་ཉིད་ལ་གཏོང་
བའི་ཕྱིར། ཡང་དགེ་རྩ་ཆད་པས་གཏོང་ངོ་ཟེར་ན། མི་འཐད་པར་ཐལ། དགེ་རྩ་གཅོད་བྱེད་ཀྱི་ལོག་
ལྟས་མི་གཏོང་ན། དེ་ལས་གཞན་པའི་གཏོང་ཚུལ་མེད་པའི་ཕྱིར། གཞན་ཡང་དེ་འདྲའི་འདོད་པའི་དགེ་བ་
སྦྱོར་བྱུང་ཆོས་ཅན། ཁྱོད་ལོག་ལྟའི་བཅད་བྱ་ཡིན་པར་ཐལ། ལོག་ལྟ་ཆུང་ངུའི་བཅད་བྱ་ཡིན་པའི་ཕྱིར།
270



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
དེར་ཐལ། ཁྱོད་ལོག་ལྟ་ཆུང་ངུ་སྐྱེས་པའི་དུས་སུ་ཉམས་པར་འགྱུར་བ་རང་གི་ཁས་ལེན་ཡིན་པའི་ཕྱིར།
ཞེས་སོགས་འཕེན་ན་ཁྱབ་མེད་ཀྱི་ལན་འགའ་ཞིག་འདེབས་དགོས་མེད་ཀྱང་དོན་མཐུན་གྱི་ལན་ཞིག་ཐེབས་
དཀའ་བ་འདྲའོ། ། ཡང་། ཁོ་ན་རེ། ལོག་ལྟ་ཆུང་ངུས་དགེ་རྩ་ཆེན་པོ་དང་། ལོག་ལྟ་ཆེན་པོས་དགེ་རྩ་
ཆུང་ངུ་གཅོད་པར་བྱེད་པར་ཐལ། ཁྱོད་ཀྱིས་རིམ་གྱིས་གཅོད་ཚུལ་དེ་འཐད་པའི་ཕྱིར། འདོད་ན། ལོག་
ལྟ་ཆེན་པོ་སྐྱེས་པ་ལས་ཆུང་ངུ་སྐྱེས་པ་ཉེས་པ་ཆེ་བར་ཐལ། ལོག་ལྟ་ཆུང་ངུས་དགེ་རྩ་ཆེན་པོ་གཅོད་པ་གང་ཞིག
ཆེན་པོས་དགེ་རྩ་ཆུང་ངུ་ལས་མི་གཅོད་པའི་ཕྱིར། ཟེར་ན་མ་ཁྱབ་སྟེ། རིམ་གྱིས་གཅོད་པའི་དོན་སྒོམ་ལམ་
གྱིས་སྒོམ་སྤང་ཉོན་མོངས་སྤོང་བ་ལྟར། ལོག་ལྟ་ཆུང་རིམ་གྱིས་སྐྱེས་པ་ན། དགེ་བ་ཆེ་རིམ་གྱིས་ཉམས་པའི་
མཐར་དགེ་རྩ་ཆུང་ངུའི་ཆུང་ངུ་ཡང་བཅད་ནས་གཏན་མེད་དུ་བྱེད་པ་ལ་ལོག་ལྟ་ཆེན་པོའི་ཆེན་པོ་སྐྱེ་དགོས་པའི་
དོན་ཡིན་པ་ལས། ལོག་ལྟ་ཆེན་པོས་དགེ་བ་ཉུང་ཟད་ཙམ་ལས་ཆེན་པོ་ཉམས་པར་བྱེད་མི་ནུས་པའི་དོན་མ་
ཡིན་མོད། འོན་ཀྱང་ཚིག་ལ་འཁྲིས་ན་ཁས་ལེན་མི་མཛེས་ཙམ་ནི་འོང་རིས་སུ་སྣང་ངོ་༌།
ཀུན་གྱིས་རིམ་གྱིས་མིའི་ནང་དུ། ། ཞེས་སོགས་ཀྱི་སྐབས་སུ། རྟེན་གང་ལ་གཅོད་ན། གླིང་གསུམ་གྱི་
མིའི་ནང་དུ་གཅོད་ཀྱི། ངན་སོང་བ་དང་། ལྷ་དང་། སྒྲ་མི་སྙན་པའི་རྟེན་ལ་མི་གཅོད་ཅིང་། དེ་ཡང་
སྐྱེས་པ་དང་བུད་མེད་གང་རུང་གི་རྟེན་ལ་གཅོད་ཀྱི་ཟ་མ་དང་མ་ནིང་གི་རྟེན་ལ་མ་ཡིན་ཏེ། བསམ་པ་མི་བརྟན་
པའི་ཕྱིར་རོ། ། དགེ་རྩ་ཆད་པ་དེ་གང་གིས་མཚམས་སྦྱོར་ཞེ་ན། ལས་འབྲས་ཡོད་དམ་མེད་སྙམ་པའི་ཐེ་ཚོམ་
ཉོན་མོངས་ཅན་དང་། ལས་འབྲས་ཡོད་དམ་སྙམ་པའི་དོན་འགྱུར་གྱི་ཐེ་ཚོམ་དང་། ལས་འབྲས་ཡོད་པར་
ལྟ་བའི་ཡང་དག་པའི་ལྟ་བས་མཚམས་སྦྱོར་རོ། ། དགེ་རྩ་ཆད་པ་དེ་ཚེ་དེ་རང་ལ་མཚམས་སྦྱོར་བ་ཡོད་དམ་ཞེ་ན།
བསམ་སྦྱོར་གཉིས་ཀ་ཉམས་པ་ཞེས་པ་མཚམས་མེད་བྱས་ཤིང་དགེ་རྩ་ཡང་ཆད་པ་དེ་ནི་ཚེ་འདི་ལ་མཚམས་མི་
སྦྱོར་ཏེ། དམྱལ་བའི་བར་དོའམ། ཡང་ན། དམྱལ་བ་ནས་འཆི་འཕོས་པ་གང་རུང་དུ་མཚམས་སྦྱོར་ལ།
མཚམས་མེད་མ་བྱས་པའི་གང་ཟག་དགེ་རྩ་ཆད་པ་ནི་ཚེ་དེ་རང་ལ་མཚམས་སྦྱོར་བའམ་ཡོད་ལ། ཕྱི་མའི་
གནས་སྐབས་སུ་སྦྱོར་བ་འང་ཡོད་དོ། ། སྐབས་འདིར་འགྲེལ་པ་རྣམས་སུ། དགེ་རྩ་ཆད་པ་དང་ལོག་པ་ཉིད་དུ་
ངེས་པ་ནི་མཚམས་མེད་བྱས་པའི་གང་ཟག་ཡིན་ལ། དེ་གཉིས་ཀྱི་མུ་བཞི་འཇོག་ཚུལ། དགེ་རྩ་ཆད་ལ་ལོག་
པ་ཉིད་དུ་ངེས་པ་མ་ཡིན་པ་ནི། མུ་སྟེག་སྟོན་པ་དྲུག་ལྟ་བུ་དང་། ལོག་པ་ཉིད་དུ་ངེས་པ་ཡིན་ལ་དགེ་རྩ་མ་
271



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཆད་པ་ནི་མ་སྐྱེས་དགྲ་ལྟ་བུ།
ཞེས་པའི་མུ་གཉིས་པ་དང་།
སྐབས་སུ་འཆད་དོ། །
གཉིས་ཀ་ཡིན་པ་ནི་ལྷ་སྦྱིན་ལྟ་བུ། བཞི་པ་ནི་དེ་དག་ལས་གཞན་པ་ལྟ་བུའོ། །
གསུམ་པ་ལ་དོགས་པ་དཔྱོད་རྒྱུ་འགའ་ཞིག་མཆིས་པ་འོག་ཏུ་མཚམས་མེད་ཀྱི་
ལས་ལ
ལ་
ལས་ལམ་དང་སེམས་པ་གཅིག་ཆར་འབྱུང་ཚུལ་བཤད་པ། །
མི་དགེ་བརྒྱད་ཀྱི་བར་དག་དང་། ཞེས་སོགས་ཀྱི་སྐབས་སུ། ལས་ལམ་དུ་ཙམ་དང་སེམས་པ་ཅིག་
ཆར་ལྷན་ཅིག་ཏུ་འབྱུང་ཞེ་ན། མི་དགེ་བ་བཅུ་ལས་གཅིག་ནས་བརྒྱད་ཙམ་གྱི་བར་དང་། སེམས་པ་ལྷན་
ཅིག་ཏུ་འབྱུང་བ་ཡོད་ཀྱི། དགུ་དང་བཅུ་དང་ཅིག་ཆར་ལྷན་ཅིག་ཏུ་འབྱུང་བ་ནི་མེད་དེ། བརྣབ་སེམས་ལ་
སོགས་པ་ཡིད་ཀྱི་གསུམ་ཅིག་ཆར་མི་འབྱུང་བའི་ཕྱིར་ཞེས་སོ། ། དེའི་དོན་གོ་བདེ་བར་བརྗོད་ན། མི་དགེ་བ་
བརྒྱད་ཀྱི་ལས་ལམ་དུསགཅིག་ཏུ་འབྱུང་བ་སྲིད་པ་ནས། གཅིག་ཁོ་ན་འབྱུང་བའི་བར་སྲིད་པས་ན་དེ་དག་
དང་དུས་མཉམ་དུ་སེམས་པའང་འཇུག་པའི་དོན་ཡིན་པའི་ཕྱིར། འོ་ན། བརྒྱད་དུས་གཅིག་ཏུ་ཇི་ལྟར་
འབྱུང་ཞེ་ན། ལུས་ངག་གི་མི་དགེ་བ་བདུན་གྱི་ནང་ནས་འདོད་ལོག་མ་གཏོགས་པའི་ལྷག་མ་དྲུག་གཞན་ལ་
བཅོལ་བའི་སྒོ་ནས་རྫོགས་པར་བྱེད་ཅིང་། རང་ཉིད་ཀྱིས་བརྣབ་སེམས་ལྟ་བུ་མངོན་དུ་གྱུར་པའི་སྒོ་ནས་
འདོད་ལོག་སྤྱོད་ན་ལུས་ངག་གི་བདུན་དང་། ཡིད་ཀྱི་གཅིག་ཏེ་བརྒྱད་པ་དུས་མཉམ་དུ་རྫོགས་པའམ་མཐར་
ཕྱིན་པ་སྲིད་པའི་ཕྱིར་རོ། ། དེ་བཞིན་དུ་བདུན་ནས་གཉིས་ཀྱིས་བར་ཡང་རིག་པས་དཔགས་ན་ཤེས་པར་སླ་ཞིང་།
གཅིག་ཙམ་ཁོ་ན་འབྱུང་བ་ནི་བརྣབ་སེམས་སོགས་ཡིད་ཀྱི་གསུམ་པོ་གང་རུང་ཙམ་མངོན་དུ་གྱུར་པའམ། ཡང་
ན། སེམས་པ་དགེ་བ་དང་མ་བསྒྲིབས་ལུང་མ་བསྟན་གང་རུང་ལ་གནས་པའི་སྒོ་ནས་འདོད་ལོག་ལས་གཞན་
པའི་སྲོག་གཅོད་སོགས་དྲུག་པོ་གང་རུང་ཙམ་ཞིག་བྱེད་ནའོ། ། འདོད་ལོག་ལ་ནི་མ་ཡིན་ཏེ་དེ་ལ་ནི་བརྣབ་སེམས་
སམ་ཆགས་སེམས་ངེས་པར་འབྱུང་བའི་ཕྱིར་རོ། །
དགེ་བ་བཅུ་ཡི་བར་དག་དང་། ། ཞེས་སོགས་ཀྱི་སྐབས་སུ། དགེ་བའི་ལས་ལམ་ནི་སྤྱིར་བཏང་ཙམ་དུ་
གཅིག་ནས། བཅུའི་བར་དང་སེམས་པ་ཅིག་ཆར་ལྷན་གཅིག་ཏུ་འབྱུང་བ་ཡོད་ལ། དམིགས་བསལ་སྡོམ་པ་
ལྟ་བུའི་དབང་དུ་བྱས་ན་ནི། ལས་ལམ་གཅིག་ཙམ་དང་། བརྒྱད་ཙམ་དང་། ལྔ་ཙམ་དང་སེམས་པ་ལྷན་
འa
སs
272



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
ཅིག་ཏུ་འབྱུང་བ་ནི་མེད་དེ། ཇི་ལྟར་ཞེ་ན། གཅིག་ཙམ་དང་ལྷན་ཅིག་འབྱུང་བ་མེད་དེ། སེམས་པ་དགེ་
བ་ལ་ནི། བརྣབ་སེམས་མེད་པ་དང་གནོད་སེམས་མེད་པ་གཉིས་ངེས་པར་མི་འབྲལ་བར་འབྱུང་བའི་ཕྱིར།
ལྔ་ཙམ་དང་ལྷན་ཅིག་འབྱུང་བའང་མེད་དེ། སེམས་མི་དགེ་བ་དང་། ལུང་མ་བསྟན་གྱིས་དགེ་ཚུལ་དགེ་
བསྙེན་གྱི་སྡོམ་པ་ལེན་ན་ནི་ལུས་ཀྱི་དགེ་བ་གསུམ་དང་། ངག་གི་རྫུན་སྤོང་བ་སྟེ་ལས་ལམ་བཞི་ལས་མི་འབྱུང་ལ།
དགེ་སེམས་ཀྱིས་ལེན་ན་ནི་བརྣབ་སེམས་མེད་པ་དང་གནོད་སེམས་མེད་པ་གཉིས་བསྣན་པས་དྲུག་གམ་དེའི་སྟེང་
དུ་ཡང་དག་པའི་ལྟ་བ་བསྣན་ན་བདུན་འབྱུང་བའི་ཕྱིར། བརྒྱད་ཙམ་དང་ལྷན་ཅིག་འབྱུང་བའང་མེད་དེ།
སེམས་མི་དགེ་བ་དང་། ལུང་མ་བསྟན་གྱིས་དགེ་སློང་གི་སྡོམ་པ་ལེན་ན་ནི། ལུས་ངག་གི་སྤོང་བ་བདུན་ལས་
མི་འབྱུང་ལ། དགེ་སེམས་ཀྱིས་ལེན་ན་ནི་དགུའམ་བཅུ་འབྱུང་བའི་ཕྱིར། དེ་དག་ལས་གཞན་གཉིས་ཙམ་
དང་ལྷན་ཅིག་ཏུ་འབྱུང་བ་ནས། བཅུ་དང་ལྷན་ཅིག་ཏུ་འབྱུང་བའི་བར་ཡོད་པའི་གཞན་རྣམས་རིག་པས་ཤེས་
སླ་ཞིང་། བཅུ་དང་ཅིག་ཅར་ལྷན་ཅིག་ཏུ་འབྱུང་བ་ནི། ཟད་པ་དང་མི་སྐྱེ་བ་ཤེས་པ་ལས་གཞན་པའི་ཡིད་
ཤེས་དགེ་བས་དགེ་སློང་གི་སྡོམ་པ་ལེན་པའམ། ཡང་། ཟད་པ་དང་མི་སྐྱེ་བ་ཤེས་པ་མ་གཏོགས་པའི་བསམ་
གཏན་དང་ཟག་མེད་ཀྱི་སྡོམ་པ་གཉིས་དང་ལྷན་ཅིག་འཇུག་པའི་སེམས་པ་ཐམས་ཅད་དེ། དེ་དག་གི་ཚེ་སྡོམ་
པ་གསུམ་སོ་སོའི་ལུས་ངག་གི་སྤོང་བ་བདུན་གྱི་སྟེང་དུ། བརྣབ་སེམས་མེད་པ་དང་། གནོད་སེམས་མེད་པ་
དང་། ཡང་དག་པའི་ལྟ་བ་སྟེ་ཡིད་ཀྱི་དགེ་བའི་ལས་ལམ་གསུམ་འབྱུང་བའི་ཕྱིར། ཟད་པ་དང་མི་སྐྱེ་བའི་
ཤེས་པ་ལ་བཅུ་མི་འབྱུང་བ་ཅི་ཞེ་ན། དེ་ལ་ཡང་དག་པའི་ལྟ་བ་མི་འབྱུང་བའི་ཕྱིར། ཟད་དང་མི་སྐྱེའི་བློ་ལྟ་
མིན། ། ཞེས་གསུངས་པའི་ཕྱིར་དེ་ལ་ནི་དགུ་ལྷག་མི་འབྱུང་ངོ་། ། གོང་དུ་བཤད་པ་དེ་དག་ནི་སྡོམ་པའི་དབང་དུ་
བྱས་པ་ཡིན་གྱི། སྡོམ་པ་ལས་གཞན་བར་མའི་དགེ་བའི་དབང་དུ་ན་གཅིག་དང་ལྔ་དང་བརྒྱད་ཙམ་དང་ཡང་
ཅིག་ཅར་དུ་འབྱུང་བ་ཡོད་ལ། དགེ་མི་དགེ་བར་མ་དང་བཅས་པ་འདི་དག་ལྷན་ཅིག་ཏུ་འབྱུང་ཚུལ་གྱི་མཚན་
གཞི་རེ་རེ་ནས་ཞིབ་པར་ཤེས་འདོད་ན་འགྲེལ་པ་མངོན་པའི་རྒྱན་དུ་བལྟ་བར་བྱོས་ཤིག
དམྱལ་བ་ན་ནི་ཀྱལ་པ་དང་། ཞེས་སོགས་ཀྱི་སྐབས་སུ། མི་དགེ་བ་བཅུ་པོ་དེ་ལས་དམྱལ་བ་ན་ངག་
ཀྱལ་དང་། ཚིག་རྩུབ། གནོད་ སེམས་གསུམ་ ལྡན་ པ་དང་མངོན་གྱུར་གཉིས་ཀའི་སྒོ་ནས་ཡོད་ ཅིང་།
བརྣབ་སེམས་དང་ལོག་ལྟ་ནི་ལྡན་པའི་སྒོ་ནས་ཡོད་ཀྱི་མངོན་གྱུར་གྱི་སྒོ་ནས་མེད་ལ། སྲོག་གཅོད། མ་བྱིན་
273



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ལེན། འདོད་ལོག རྫུན་ཕྲ་མ་རྣམས་ནི་ལྡན་པའི་སྒོ་ནས་ཀྱང་མེད་དོ། སྒྲ་མི་སྙན་ན་བརྣབ་སེམས།
གནོད་སེམས། ལོག་ལྟ་གསུམ་མངོན་གྱུར་དུ་མེད་ཀྱང་ལྡན་པའི་སྒོ་ནས་ཡོད་ཅིང་། བདུན་པ་ངག་ཀྱལ་ནི་
དངོས་སུའང་ཡོད་ལ། སྲོག་གཅོད་སོགས་ལྷག་མ་དྲུག་ནི་ལྡན་པའི་སྒོ་ནས་ཀྱང་མེད་དོ། ། དམྱལ་བ་དང་སྒྲ་མི་
སྙན་མ་གཏོགས་པའི་ཁམས་གཞན་ན་ནི་མི་དགེ་བཅུ་ཀ་ལྡན་པ་དང་མངོན་གྱུར་ཅི་རིགས་པའི་སྒོ་ནས་ཡོད་དེ།
དེ་དག་གི་རྒྱུ་མཚན་དང་བཅས་པའི་ཞིབ་པ་ནི་གཞན་ལས་ཤེས་སོ། །
དགེ་མི་དགེ་དེ་དག་ཁམས་སུ་གཏོགས་ཚུལ་བཤད་པ། །
དགེ་བ་གསུམ་ནི་ཐམས་ཅད་ན། ། ཞེས་སོགས་ཀྱི་སྐབས་སུ། བརྣབ་སེམས་མེད་པ་དང་། གནོད་
སེམས་མེད་པ་དང་། ཡང་དག་པའི་ལྟ་བ་སྟེ་ཡིད་ཀྱི་དགེ་བ་གསུམ་ནི་ཁམས་དང་། ས་དང་། འགྲོ་བ་
ཐམས་ཅད་ན་རྙེད་པ་དང་མངོན་དུ་གྱུར་པ་ཅི་རིགས་པའི་སྒོ་ནས་ཡོད་ལ། ལུས་ངག་གི་དགེ་བ་བདུན་པོ་ཡང་
གཟུགས་མེད་དང་། འདུ་ཤེས་མེད་པ་སེམས་ཅན་ལ་རྙེད་པའི་སྒོ་ནས་ལྡན་པ་ཡོད་དེ། གཟུགས་མེད་ཀྱི་
འཕགས་པ་དེ་ཟག་མེད་ཀྱི་སྡོམ་པ་དང་ལྡན་ལ། འདུ་ཤེས་མེད་པའི་སེམས་ཅན་ནི་བསམ་གཏན་གྱི་སྡོམ་པ་
དང་ལྡན་པའི་ཕྱིར། འོན་ཀྱང་མངོན་གྱུར་དུ་ནི་མེད་དེ། གཟུགས་མེད་ཁམས་ན་གཟུགས་མེད་པའི་ཕྱིར་
དང་། འདུ་ཤེས་མེད་པ་ན་སེམས་མེད་ལ། བསམ་གཏན་གྱི་སྡོམ་པ་ནི་སེམས་ཀྱི་རྗེས་འབྲང་ཡིན་པའི་ཕྱིར།
དེ་གཉིས་ལས་གཞན་པའི་ཁམས་དང་འགྲོ་བ་གཞན་དག་ན་ནི་སྲོག་གཅོད་སྤོང་བ་སོགས་བདུན་པོ་ཐོབ་པ་དང་
མངོན་གྱུར་གཉིས་ཀའི་སྒོ་ནས་ཡོད་ལ། འོན་ཀྱང་དམྱལ་བ་དང༌། སྒྲ་མི་སྙན་པ་གཉིས་ནི་མ་གཏོགས་ཏེ།
དམྱལ་བ་པ་ནི་སྡུག་བསྔལ་གྱི་སེམས་གཡེང་བས་སྲོག་གཅོད་སྤོང་བ་སོགས་སེམས་པའི་སྐབས་མེད་པའི་ཕྱིར་དང་།
སྒྲ་མི་སྙན་པ་ནི་ཤིན་ཏུ་བླུན་པས་དེ་དག་སྤོང་བའི་སེམས་མེད་པའི་ཕྱིར། དེ་ལྟ་ན་དུད་འགྲོ་ལ་ཡང་མེད་པར་
འགྱུར་ཏེ་ཤིན་ཏུ་བླུན་པའི་ཕྱིར། ཞེ་ན། དུད་འགྲོ་ཁ་ཅིག་བློ་གསལ་བའི་ཕྱིར་རོ། །
མི་དགེ་བཅུས་འབྲས་བུ་རྣམ་སྨིན་འབྱིན་ཚུལ། །
ཐམས་ཅད་བདག་པོ་རྒྱུ་མཐུན་དང་། ཞེས་སོགས་ཀྱི་སྐབས་སུ་འབྲས་བུ་བཤད་པ་ལ།
མི་དགེ་བ་
274



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ། །
བཅུ་པོ་དེ་ཐམས་ཅད་ཀྱིས་ཀྱང་རྣམ་སྨིན་དང་། རྒྱུ་མཐུན་དང་། བདག་པོའི་འབྲས་བུ་གསུམ་གསུམ་འབྱིན་
ཏེ། མི་དགེ་བ་དེ་དག་ཆེན་པོ་སྤྱད་པས་རྣམ་སྨིན་དམྱལ་བ་དང་། འབྲིང་གིས་དུད་འགྲོ། ཆུང་ངུས་ཡི་
དྭགས་སུ་རྣམ་པར་སྨིན་པར་འགྱུར་ལ། ཆུང་འབྲིང་ཆེན་པོའི་ཁྱད་པར་ཡང་། མདོ་ལས། མི་དགེ་བ་
ཀུན་ཏུ་བསྟེན་པ་དང་། གོམས་པར་བྱས་པ། ལན་མང་དུ་བྱས་པ་ཞེས་གསུངས་པའི་ཀུན་ཏུ་བསྟེན་པ་ནི་
སྦྱོར་བ་དང་། གོམས་པར་བྱས་པ་ནི་དངོས་དང་། ལན་མང་དུ་བྱས་པ་ནི་མཇུག་སྟེ་དེ་དག་གསུམ་ཀ་ཚང་བ་
ནི་ཆེན་པོ་དང་། གཉིས་ཚང་བ་འབྲིང་དང་། གཅིག་ཚང་བ་ཆུང་ངུ་ཡིན་པར་གསུངས་ལ། དེ་ཡང་
མཚན་གཞི་ངོས་འཛིན་པ་ཙམ་ཡིན་པ་ལས་ཆུང་འབྲིང་ཆེན་པོ་གསུམ་ལ། རིམ་པ་བཞིན། སྦྱོར་དངོས་
མཇུག་གསུམ་གཅིག་དང་གཉིས་སོགས་ཚང་དགོས་པའི་ཁྱབ་པ་ནི་མེད་པ་འདྲའོ། ། རྒྱུ་མཐུན་ལ་བྱེད་པ་རྒྱུ་
མཐུན་དང་། མྱོང་བ་རྒྱུ་མཐུན་གཉིས་ལས། དང་པོ་ནི། བདེ་འགྲོར་སྐྱེས་ཀྱང་མི་དགེ་བ་དེ་དང་དེ་བྱེད་
པ་ལ་དགའ་ཞིང་གོམས་པ་དང་། མྱོང་བ་རྒྱུ་མཐུན་ནི། སྲོག་གཅོད་ཀྱིས་བདེ་འགྲོར་སྐྱེས་ཀྱང་ཚེ་ཐུང་བ་
སོགས་དང་། མ་བྱིན་ལེན་གྱིས་ལོངས་སྤྱོད་དབུལ་བ་སོགས་སུ་འགྱུར་རོ། ། བདག་འབྲས་ནི་ཡུལ་ལ་སྨིན་པ་སྟེ།
སྲོག་བཅད་པས་ཡུལ་གཟི་བརྗིད་ཆུང་བར་སྐྱེ་བ་དང་། མ་བྱིན་ལེན་གྱིས་ལོ་ཏོག་མ་རུང་བར་འགྱུར་བའི་ཡུལ་
དུ་སྐྱེ་བ་སོགས་སོ། མི་དགེ་བ་ལས་བཟློག་པ་དགེ་བ་ཟག་བཅས་རྣམས་ཀྱི་རྣམ་སྨིན་གྱི་འབྲས་བུ་ནི། བདེ་
འགྲོར་སྐྱེས་ནས་བདེ་བ་མྱོང་བ་དང་། བྱེད་པ་རྒྱུ་མཐུན་དགེ་བ་བྱེད་པ་ལ་གོམས་པ་དང་། མྱོང་བ་རྒྱུ་མཐུན་
སྲོག་གཅོད་སྤངས་པས་ཚེ་རིང་བ་སོགས་དང་། བདག་འབྲས་གཟི་བརྗིད་དང་མཐུ་ཆེ་བའི་ཡུལ་དུ་སྐྱེ་བ་
སོགས་ཏེ་འདི་དག་ནི་གྲུབ་མཐའ་ཕལ་མོ་ཆེ་ལ་གྲགས་ཆེ་བས་མ་སྤྲོས་སོ། །
ལུས་དང་ངག་ལས་ཆགས་ལས་སྐྱེས། ། ཞེས་སོགས་ཀྱི་སྐབས་སུ། མདོ་ལས། ལོག་པའི་ངག་དང་།
ལོག་པའི་ལས་ཀྱི་མཐའ་དང་། ལོག་པའི་འཚོ་བ་ཞེས་གསུམ་གསུངས་པ་ལས་ཞེ་སྡང་དང་གཏི་མུག་ལས་སྐྱེས་
པའི་ངག་ནི་ལོག་པའི་ངག་དང་། དེ་གཉིས་ལས་སྐྱེས་པའི་ལུས་ཀྱིས་ལས་ནི་ལོག་པའི་ལས་ཀྱི་མཐའ་དང་།
ཆགས་པ་ལས་སྐྱེས་པའི་ལུས་ངག་གི་ལས་ནི་ལོག་པའི་འཚོ་བའོ། ། ཕྱི་མ་འདི་ལོགས་སུ་བཤད་པའི་རྒྱུ་མཚན།
ཆགས་པ་ལས་སྐྱེས་པའི་ལུས་ངག་གི་ལས་ལོག་འཚོ་དེ་ནི་གཉེན་པོས་སྦྱངས་དཀའ་བའི་ཕྱིར་ཞེ་སྡང་དང་གཏི་
མུག་ལས་སྐྱེས་པ་ལས་ལོགས་སུ་ལོག་འཚོར་བསྟན་ཏོ། ། སྔོན་གྱིས་སློབ་དཔོན་འགའ་ཞིག་གིས་ཟས་གོས་སོགས་
275



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བ་
འཚོ་བའི་ཡོ་བྱད་ལ་ཆགས་པས་བསླང་བའི་ལུས་ངག་གི་ལས་ཁོ་ན་ལོག་འཚོར་འཆད་པ་དང་། དེང་སང་ཕལ་
མོ་ཆེས་ལོག་འཚོ་ཞེས་པ་ཁ་བསགས། གཞོགས་སློང་སོགས་གཡོ་སྒྱུས་བསླངས་པའི་ཟང་ཟིང་གི་རྙེད་པ་སོགས་
ལ་འདོད་མོད། དེ་དག་ཀྱང་སྤྱིར་ལོག་འཚོའི་ཁོངས་སུ་གཏོགས་པ་ནི་ཡིན་མོད་ཀྱང་། སྐབས་འདིའི་དངོས་
བསྟན་ལ་ནི་དེ་ཙམ་ཞིག་ཏུ་མ་ངེས་ཏེ། ཚུལ་ཁྲིམས་ཀྱི་ཕུང་པོའི་མདོ་ལས། དམག་ལ་སོགས་པའི་ལྟད་མོ་སྣ་
ཚོགས་ལ་ཆགས་པས་བལྟ་བ་སོགས་ཀྱང་ལོག་འཚོར་གསུངས་པས་ན། གཟུགས་སྒྲ་སོགས་ཡང་དག་པ་མ་ཡིན་
པའི་ལོག་པའི་ཡུལ་ལ་ཆགས་པས་བལྟ་བ་དང་། ཉན་པ་དང་། གླུ་གར་སོགས་རང་གིས་བྱེད་པ་དང་།
གཞན་གྱིས་བྱས་པ་ལ་ཆགས་པ་སོགས་ཀྱི་ལུས་ངག་གི་ལས་མཐའ་དག་ལོག་འཚོར་གསུངས་སོ། །
འབྲས་བུ་སྐྱེས་པའི་གཞི་ཉེར་གཞི་འཕྲོ་དང་བཅས། །
དྲི་བཅས་སྤོང་བའི་ལམ་དག་གི། ཞེས་སོགས་ཀྱི་སྐབས་སུ། འོ་ན། ལས་རྣམས་འབྲས་བུ་དུ་དང་
བཅས་ཞེ་ན། དྲི་བཅས་སྤོང་ལམ་ཏེ་ཟག་བཅས་འཇིག་རྟེན་པའི་སྒོམ་ལམ་བར་ཆད་མེད་ལམ་ནི་རྣམ་སྨིན།
བདག་པོ། རྒྱུ་མཐུན། སྐྱེས་བུ་བྱེད་འབྲས། བྲལ་འབྲས་ཏེ་འབྲས་བུ་ལྔ་དང་བཅས་པ་ཡིན་ལ། དྲི་
མེད་སྤོང་ལམ་བར་ཆད་མེད་ལམ་ནི་རྣམ་སྨིན་མ་གཏོགས་པའི་འབྲས་བུ་བཞི་དང་བཅས་ཤིང་། སྤོང་ལམ་
ལས་གཞན་པའི་ཟག་བཅས་དགེ་བ་དང་། མི་དགེ་བ་རྣམས་ཀྱང་འབྲས་བུ་བཞི་དང་བཅས་ཏེ། དེ་དག་ལ་
བྲལ་འབྲས་མི་སྲིད་པའི་ཕྱིར། ཟག་མེད་སྤོང་ལམ་གྱི་ལྷག་མ་རྣམ་གྲོལ་དང་ཁྱད་པར་གྱི་ལམ་སོགས་དང་།
བསྒྲིབས་ལུང་མ་བསྟན་དང་། མ་བསྒྲིབས་ལུང་མ་བསྟན་རྣམས་ནི་རྣམ་སྨིན་དང་བྲལ་འབྲས་མ་གཏོགས་པའི་
འབྲས་བུ་གསུམ་དང་བཅས་སོ། ། །
དགེ་བའི་དགེ་ལ་སོགས་པ་ནི། ཞེས་པ་ནས། གཉིས་དང་བཞི་སྟེ་གོ་རིམ་བཞིན། ། ཞེས་པའི་བར་
རྣམས་རྩ་བ་ཉིད་ལ་ཚིག་འགྲེལ་གྱིས་ཤེས་སླ་མོད། འོན་ཀྱང་ཟུར་ཙམ་རེ་སྨོས་ན། དགེ་བའི་འབྲས་བུ་དགེ་
བ་ཡིན་པ་ལ་རྣམ་སྨིན་མ་གཏོགས་པའི་བཞི་འབྱུང་སྟེ། བྲལ་འབྲས་ཀྱང་དོན་དམ་པར་དགེ་བ་ཡིན་པའི་ཕྱིར།
དགེ་བའི་འབྲས་བུ་མི་དགེ་བ་ཡིན་པ་ལ་ནི་སྐྱེས་བུ་བྱེད་འབྲས་དང་། བདག་འབྲས་གཉིས་ལས་མི་འབྱུང་ཞིང་།
དགེ་འབྲས་ལུང་མ་བསྟན་ལ་ཡང་གསུམ་ལས་མི་འབྱུང་སྟེ། བྲལ་འབྲས་དང། རྒྱུ་མཐུན་གཉིས་མ་འབྱུང་
276



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ། །
བའི་ཕྱིར། དེ་བཞིན་དུ་མི་དགེ་བའི་འབྲས་བུ་དགེ་བ་ཡིན་པ་ལ་ཡང་སྐྱེས་བུ་བྱེད་འབྲས་དང་། བདག་
འབྲས་གཉིས། མི་དགེ་བའི་འབྲས་བུ་མི་དགེ་བ་ལ་སྐྱེས་བུ་བྱེད་འབྲས་དང་། བདག་འབྲས། རྒྱུ་མཐུན་
གསུམ། མི་དགེ་བའི་འབྲས་བུ་ལུང་མ་བསྟན་ལ་བྲལ་འབྲས་མ་གཏོགས་པའི་བཞི་འབྱུང་བའི་ཕྱིར། མི་དགེ་
བའི་འབྲས་བུ་ལུང་མ་བསྟན་ལ་རྒྱུ་མཐུན་ཇི་ལྟར་འབྱུང་ཞེ་ན། ཀུན་འགྲོ་མི་དགེ་བ་སྡུག་བསྔལ་མཐོང་སྤང་
གིས། བསྒྲིབས་ལུང་མ་བསྟན་འཇིག་ལྟ་མཐར་ལྟ་གཉིས་ཀྱི་སྐལ་མཉམ་གྱི་རྒྱུ་བྱེད་པའི་ཕྱིར་རོ། ། ལུང་མ་
བསྟན་གྱི་འབྲས་བུ་དགེ་བ་ཡིན་པ་ལ་ཡང་སྐྱེས་བུ་བྱེད་འབྲས་དང་། བདག་འབྲས་གཉིས་ལས་མི་འབྱུང་ཞིང་།
དེའི་འབྲས་བུ་མི་དགེ་བ་ལ་རྣམ་སྨིན་དང་བྲལ་འབྲས་མ་གཏོགས་པའི་གསུམ། དེའི་འབྲས་བུ་ལུང་མ་བསྟན་
ལ་ཡང་རྣམ་སྨིན་དང་བྲལ་འབྲས་མ་གཏོགས་པའི་གསུམ་མོ། ། འདིའི་རྒྱུ་མཐུན་འབྱུང་ཚུལ་ཡང་། བསྒྲིབས་
ལུང་མ་བསྟན་འཇིག་ལྟ་མཐར་ལྟ་གཉིས་ཀྱིས་སྡུག་བསྔལ་མཐོང་སྤང་སོགས་མི་དགེ་བའི་སྐལ་མཉམ་གྱི་རྒྱུ་བྱེད་པ་
ལ་བསམ་པའོ། ། འདས་པའི་ཆོས་ཟག་བཅས་ཀྱིས་འདས་མ་འོངས་ད་ལྟར་བ་གསུམ་ཆར་བསྐྱེད་པའི་ཚེ་བྲལ་
འབྲས་མ་གཏོགས་པའི་འབྲས་བུ་བཞི་བཞི་འབྱུང་ལ། བྲལ་འབྲས་ནི་དུས་ཀྱིས་མ་བསྡུས་པའི་ཕྱིར། དེ་
བཞིན་དུ་ད་ལྟར་བའི་འབྲས་བུ་མ་འོངས་པ་ཡིན་པ་ལ་ཡང་བཞི་སྟེ། སྔ་མ་ལྟར་རོ། ། ད་ལྟར་བས་ད་ལྟར་བ་
བསྐྱེད་ན་རྣམ་སྨིན། རྒྱུ་མཐུན། བྲལ་འབྲས་གསུམ་མི་འབྱུང་བས་སྐྱེས་བུ་བྱེད་པ་དང་བདག་འབྲས་གཉིས་
སོ། ། མ་འོངས་པའི་འབྲས་བུ་མ་འོངས་པ་ཡིན་པ་ལ་ནི་རྒྱུ་མཐུན་དང་བྲལ་འབྲས་མ་གཏོགས་པ་གསུམ་འབྱུང་
ངོ༌། ། ད་ལྟར་བས་འདས་པ་བསྐྱེད་པ་དང་། མ་འོངས་པས་འདས་པ་དང་ད་ལྟར་བ་བསྐྱེད་པ་ནི་མི་སྲིད་པས་
དཔྱད་པ་མ་མཛད་ཅེས་གསུངས་སོ། ། དེ་ལ་དོགས་པ་འདི་ཡོད་དེ། ད་ལྟར་བས་འདས་པ་བསྐྱེད་པ་དང་།
མ་འོངས་པས་འདས་པ་དང་ད་ལྟར་བ་བསྐྱེད་པ་མི་སྲིད་ན། མ་འོངས་པ་ད་ལྟར་བ་དང་། ད་ལྟར་བ་འདས་
པའི་ངོ་བོར་འཕོས་པར་བཤད་པ་དང་འགལ་བར་མ་ཟད་རིགས་པས་ཀྱང་གནོད་དོ་ཞེ་ན། ཞིབ་ཏུ་མ་
བརྟགས་ན་འགལ་བ་ལྟར་སྣང་ཡང་དེའི་སྐྱོན་མེད་དེ། སྐབས་འདིར་གསུངས་པའི་དོན་ནི། ཆོས་དེ་ད་ལྟར་
བའི་ངོ་བོར་གནས་བཞིན་དུ་རང་གི་འབྲས་བུ་འདས་པ་བསྐྱེད་པ་དང་། ཆོས་དེ་མ་འོངས་པའི་ངོ་བོར་གནས་
བཞིན་དུ་རང་འབྲས་ད་ལྟར་བ་སོགས་བསྐྱེད་པ་མི་སྲིད་པའི་དོན་ཡིན་པ་ལས། སྤྱིར་ད་ལྟར་བས་འདས་པ་
དང་། མ་འོངས་པས་ད་ལྟར་བ་མི་བསྐྱེད་པའི་དོན་མ་ཡིན་ཏེ། ད་ལྟར་བ་འདས་པར་འཕོས་པའི་འདས་པ་
277



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དེ་རང་རྒྱུ་ད་ལྟར་བ་སྔོན་དུ་སོང་བས་བསྐྱེད་པ་དང་། མ་འོངས་པ་ད་ལྟར་བར་འཕོས་པའི་ད་ལྟར་བ་དེ་ཡང་
རང་རྒྱུ་མ་འོངས་པ་སྔོན་དུ་སོང་བས་བསྐྱེད་པའི་ཕྱིར། ཆོས་དེ་ད་ལྟར་བ་ལ་གནས་བཞིན་དུ་དེའི་འབྲས་བུ་
འདས་པ་གྲུབ་པ་ནི་མི་སྲིད་དེ། དེ་ཡོད་ན་ཆོས་དེ་མ་འདས་གོང་དུ་དེའི་འབྲས་བུ་འདས་པ་ཞིག་གྲུབ་དགོས་ལ།
དེ་ལྟར་ན་རྒྱུ་ལས་སྔ་བའི་འབྲས་བུ་ཡོད་པར་ཐལ་བའི་སྐྱོན་འབྱུང་ངོ༌། ། གཞན་ཡང་སྐབས་འདིར་དཔྱད་པ་
མཛད་རྒྱུའི་གཙོ་བོ་ནི་རྒྱུ་འབྲས་སྤྱིར་བཏང་ཙམ་མ་ཡིན་པར། ལས་དགེ་མ་དགེ་ལུང་མ་བསྟན་གསུམ་གྱིས་
རང་རང་གི་ཐུན་མོང་མ་ཡིན་པའི་འབྲས་བུ་ཇི་ཙམ་བསྐྱེད་ལ་དཔྱད་པ་མཛད་པ་ཡིན་ལ། དེའི་ནང་ཚན་དགེ་
བའི་ལས་ལྟ་བུ་གཅིག་ལ་མཚོན་ན། དེ་ལ་དུས་གསུམ་ཡོད་པ་དེ་དག་རེ་རེའི་འབྲས་བུ་ལ་ཡང་དུས་གསུམ་རེ་
ཡོད་མེད་དང་། དེ་རེ་རེ་ལ་འབྲས་བུ་ལྔའི་ནང་ནས་ཇི་ཙམ་འབྱུང་དཔྱད་པ་ན། དགེ་བའི་ལས་ད་ལྟར་བའི་
འབྲས་བུ་ལ་རང་གི་སྔར་འདས་ཟིན་པ་དང་། མ་འོངས་པའི་འབྲས་བུ་ལ་རང་གི་སྔར་ད་ལྟ་བར་གྲུབ་ཟིན་པ་མི་
སྲིད་ཅིང་། ལུགས་འདིར་སྤྱིར་རྒྱུ་འབྲས་དུས་མཉམ་ཁས་ལེན་མོད་ཀྱང་། ལས་དགེ་སྡིག་ལྟ་བུའི་ཐུན་མོང་
མ་ཡིན་པའི་འབྲས་བུ་ལྔ་པོ་གང་རུང་ལ་ནི་ངས་པར་ལས་དེའི་རྗེས་སུ་འབྱུང་བས་ཁྱབ་པ་ལས་དུས་མཉམ་དུ་
འབྱུང་བ་ཡང་མེད་དེ། བདག་འབྲས་ཀྱང་ཡུལ་ལ་སྨིན་པར་བཤད་པའི་ཕྱིར། ཡང་ཁོ་ན་རེ། སྤྱིར་ཡང་
མ་འོངས་པས་ད་ལྟར་བ་དང་། ད་ལྟར་བས་འདས་པ་བསྐྱེད་པ་མེད་པར་ཐལ། འདས་པས་ད་ལྟར་བ་དང་།
ད་ལྟར་བས་མ་འོངས་པ་བསྐྱེད་པ་ཡིན་པའི་ཕྱིར། ཟེར་ན། འདི་ལྟ་བུའི་རིགས་ལ་རང་གི་རྒྱུར་གྱུར་པ་ཞེས་
པ་དང་། རང་གི་འབྲས་བུར་གྱུར་པ་ཞེས་པ་ལྟ་བུའི་ཁྱད་པར་མ་སྦྱར་ཞིང་། གཞི་ལ་ཡང་མ་སྦྱར་བའི་རྫས་
སྤྱི་ལ་རྩོད་ན། རྟགས་མ་གྲུབ་ཀྱི་ལན་འདེབས་ན་ལེགས་ཀྱི། ཁྱབ་མེད་ཀྱི་ལན་བཏབ་ན་ཁས་ལེན་མི་བདེ་
ཙམ་འོང་ལ། རང་གི་རྒྱུར་གྱུར་པ་ཞེས་པ་ལྟ་བུའི་ཁྱད་པར་སྦྱར་ན་ནི་རྒྱུ་འབྲས་འཁོར་ལོ་མ་ཡིན་པས་འགལ་བ་
མེད་དེ། ཆོས་འདས་པ་ལྟ་བུ་གཅིག་ཀྱང་རང་གི་འབྲས་བུར་གྱུར་པའི་ད་ལྟར་པའི་རྒྱུ་བྱེད་ཅིང་། རང་གི་
རྒྱུར་གྱུར་པའི་ད་ལྟར་བའི་འབྲས་བུ་བྱེད་པ་མི་འགལ་བའི་ཕྱིར། དེ་ལ་བསམས་ནས་འདས་པས་ད་ལྟར་བ་
སྐྱེད་པ་ཡང་ཡོད་ལ། ད་ལྟར་བས་འདས་པ་བསྐྱེད་པ་ཡང་ཡོད་ཅེས་སྨྲ་ཆོག་ཀྱང་། ཡིན་ཞེས་སྨྲ་ན་སྐྱོན་
འབྱུང་ངོ༌། ། ཡང་ཁོ་ན་རེ། ཆོས་མ་འོངས་པ་ད་ལྟར་བའི་ངོ་བོར་འཕོས་པ་ཡོད་ན། འོ་ན་དེ་འདྲའི་ད་ལྟར་
བ་དེ་རང་གི་རྒྱུར་གྱུར་པའི་མ་འོངས་པ་ལས་སྐྱེས་པར་ཐལ། འདོད་ན། དེ་འདྲའི་ད་ལྟར་བ་དེ་རང་གི་
278



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
རིགས་འདྲ་སྔ་མར་གྱུར་བའི་མ་འོངས་པ་ལས་སྐྱེས་པར་ཐལ། འདོད་ན་མ་འོངས་པ་ལ་སྐལ་མཉམ་གྱི་རྒྱུ་ཡོད་
པར་ཐལ་ལོ། ། ཞེ་ན། འདི་ནི་སྔར་གནས་གཉིས་པར་བཤད་པ་ལྟར། ཁྱད་པར་མེད་པ་ལ་ཁྱད་པར་དུ་ཕྱེ་
བའི་རྟོག་བརྟགས་(བཏགས་)ཙམ་ཡིན་མོད་ཀྱང་། གྲུབ་མཐའི་ཁས་ལེན་ཡིན་པའི་ཕྱིར་མ་འོངས་པ་ལ་སྐལ་
མཉམ་གྱི་རྒྱུ་མི་འཇོག་ཅིང་། དེ་འདྲའི་ད་ལྟར་བ་དེ་རང་གི་རྒྱུར་གྱུར་པའི་མ་འོངས་པ་ལས་སྐྱེས་པ་ཡིན་ཀྱང་
རིས་འདྲ་སྔ་མར་གྱུར་པའི་མ་འོངས་པ་ལས་སྐྱེས་པ་མིན་ཞེས་སྨྲ་དགོས་པ་འདྲའོ། ། འོ་ན་དེའི་རིགས་འདྲ་སྔ་མ་ལ་
གང་འཇོག་ཅེ་ན། འདས་པའམ་ད་ལྟ་བའི་ཆོས་གཞན་ཞིག་ཡོད་ཅེས་སྨྲ་བ་ལས་འོས་མེད་དོ། ། དེ་ལྟར་དོགས་
པ་དཔྱད་ནས་དཀྱུས་ལ་འཇུག་པ་ནི། ཟག་བཅས་རང་གི་ས་པའི་ལས་ཀྱིས་རང་གི་ས་པའི་ཆོས་བསྐྱེད་ན་བྲལ་
འབྲས་མ་གཏོགས་པའི་འབྲས་བུ་བཞི་འབྱུང་ལ། བྲལ་འབྲས་ནི་སས་མ་བསྡུས་པའི་ཕྱིར་རོ། ། གཞན་གྱི་ས་
པའི་ལས་ཀྱིས་གཞན་གྱི་ས་པའི་ཆོས་བསྐྱེད་ན་རྣམ་སྨིན་དང་བྲལ་འབྲས་མ་གཏོགས་པའི་འབྲས་བུ་གསུམ་འབྱུང་
བ་ནི་ཟག་མེད་ཀྱི་དབང་དུ་བྱས་པ་སྟེ། ས་དགུའི་ལམ་ནི་ཕན་ཚུན་དུ། ། ཞེས་པའི་དོན་ནོ། ། ཡང་དེ་ཟག་
བཅསཀྱི་དབང་དུ་བྱས་ན་སྐྱེས་བུ་བྱེད་པ་དང་། བདག་འབྲས་གཉིས་མ་གཏོགས་གཞན་གསུམ་མི་འབྱུང་
ངོ༌།། སློབ་པའི་ལས་ཀྱིས་སློབ་པའི་ཆོས་བསྐྱེད་ན་རྣམ་སྨིན་དང་བྲལ་འབྲས་མ་གཏོགས་པའི་གསུམ་འབྱུང་ལ།
སློབ་པས་མི་སློབ་པ་བསྐྱེད་ན་ཡང་དེ་དང་མཚུངས་སོ། སློབ་པས་སློབ་མི་སློབ་གང་རུང་མ་ཡིན་པའི་ཆོས་
བསྐྱེད་ན་ཡང་གསུམ་འབྱུང་སྟེ། རྣམ་སྨིན་དང་རྒྱུ་མཐུན་མི་སྲིད་པའི་ཕྱིར། མི་སློབ་པའི་ལས་ཀྱིས་སློབ་པའི་
ཆོས་བསྐྱེད་ན་བདག་འབྲས་ཁོ་ན་ཏེ། མི་སློབ་པ་ལས་ཉམས་པའི་ཚེ་ན་ཡང་ཉོན་མོངས་པས་བར་དུ་ཆོད་པ་
ལས་མི་སློབ་པའི་མཇུག་ཐོགས་དེ་མ་ཐག་ ཏུ་སློབ་པ་མི་འབྱུང་བས་སྐྱེས་བུ་བྱེད་འབྲས་ཀྱང་མི་འབྱུང་ལ།
འགའ་ཞིག་སྐྱེས་བུ་བྱེད་འབྲས་བར་ཆོད་པ་ལས་ཀྱང་སྐྱེ་བར་འདོད་པ་ལྟར་ན་ནི་འབྲས་བུ་གཉིས་ཡིན་ནོ། ། མི་
སློབ་པས་མི་སློབ་པའི་ཆོས་བསྐྱེད་ན་རྣམ་སྨིན་དང་བྲལ་འབྲས་མ་གཏོགས་པའི་འབྲས་བུ་གསུམ་མོ། ། མི་སློབ་
པས་སློབ་མི་སློབ་གང་ཡང་མ་ཡིན་པའི་ཆོས་བསྐྱེད་ན་སྐྱེས་བུ་བྱེད་པ་དང་བདག་འབྲས་གཉིས་ཁོ་ནའོ། ། སློབ་མི་
སློབ་གང་ཡང་མ་ཡིན་པའི་ལས་ཀྱིས་སློབ་པའམ་མི་སློབ་པ་གང་རུང་བསྐྱེད་ན་ཡང་སྐྱེས་བདག་གཉིས་ཁོ་ནའོ།།
སློབ་མི་སློབ་གང་ཡང་མ་ཡིན་པའི་ལས་ཀྱིས་འབྲས་བུ་ཡང་སློབ་མི་སློབ་གང་ཡང་མ་ཡིན་པའི་ཆོས་བསྐྱེད་པ་ལ་ནི་
འབྲས་བུ་ལྔ་པོ་ཐམས་ཅད་སྲིད་དོ། ། མཐོང་སྤང་དུ་གྱུར་པའི་ལས་ཀྱིས་འབྲས་བུ་མཐོང་སྤང་བསྐྱེད་ན་རྣམ་སྨིན་
279



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དང་བྲལ་འབྲས་མ་གཏོགས་པའི་གསུམ་དང་། སྒོམ་སྤང་བསྐྱེད་ན་བྲལ་འབྲས་མ་གཏོགས་པའི་བཞི་དང་།
སྤང་བྱ་མ་ཡིན་པ་བསྐྱེད་ན་བདག་འབྲས་ཁོ་ནའོ། ། སྒོམ་སྤང་དུ་གྱུར་པའི་ལས་ཀྱིས་འབྲས་བུ་མཐོང་སྤང་བསྐྱེད་
ན་སྐྱེས་བདག་གཉིས་དང་། སྒོམ་སྤང་བསྐྱེད་ན་བྲལ་འབྲས་མ་གཏོགས་པའི་བཞི་དང་། སྤང་བྱ་མ་ཡིན་པ་
བསྐྱེད་ན་རྣམ་སྨིན་དང་རྒྱུ་མཐུན་མ་གཏོགས་པའི་གསུམ་མོ། ། སྤང་བྱ་མ་ཡིན་པའི་ལས་ཀྱིས་འབྲས་བུ་མཐོང་
སྤང་བསྐྱེད་ན་ནི་བདག་འབྲས་ཁོ་ན་དང་། སྒོམ་སྤང་བསྐྱེད་ན་སྐྱེས་བདག་གཉིས་ཁོ་ན་དང་། སྤང་བྱ་མ་
ཡིན་པ་བསྐྱེད་ན་རྣམ་སྨིན་མ་གཏོགས་པའི་བཞི་སྲིད་དོ། ། གང་དུ་སྨོས་པ་དེ་དག་རེ་རེ་བཞིན་གྱི་མཚན་གཞི་
འགོད་དུ་ཡོད་མོད་ཀྱང་མང་བས་འཇིགས་པས་མ་བཀོད་ལ། བློ་གྲོས་ཅན་རྣམས་ཀྱིས་ཞིབ་ཏུ་བསམ་ན་ཤེས་
སྒྲ
རིགས་དང་རིགས་མིན་ལས་དང་འཕེན་བྱེད་རྫོགས་བྱེད་བཅས། །
རིགས་མིན་བསྐྱེད་པ་ཉོན་མོངས་ཅན། ། ཞེས་སོགས་ཀྱི་སྐབས་སུ། རིགས་པ་མ་ཡིན་པས་བསྐྱེད་པའི་
ལས་དང་། རིགས་པས་བསྐྱེད་པའི་ལས་དང་། གཉིས་ཀས་བསྐྱེད་པ་མ་ཡིན་པའི་ལས་གསུམ་གསུངས་པའི།
དང་པོ་ནི། མི་དགེ་བ་དང་། བསྒྲིབས་ལ་ལུང་མ་བསྟན་གྱི་ལས་རྣམས་དང་། གཉིས་པ་ནི། དགེ་བའི་
ལས་རྣམས་དང་། གསུམ་པ་ནི། དེ་དག་ལས་གཞན་པའི་ལས་རྣམས་སོ།
གཅིག་གིས་སྐྱེ་བ་གཅིག་འཕེན་ཏོ། ། ཞེས་པའི་འཇོག་ཚུལ་ནི་སྔར་ཡང་བཤད་ཟིན་ལ། གཞན་ཡང་
མདོ་ལས། རང་སངས་རྒྱས་ལ་བསོད་སྙོམས་གཅིག་ཕུལ་བའི་རྣམ་སྨིན་ལན་བདུན་གྱི་བར་དུ་སུམ་ཅུ་རྩ་གསུམ་
པའི་ལྷ་དང་། ལན་བདུན་གྱི་བར་དུ་འཁོར་ལོས་བསྒྱུར་རྒྱལ་དུ་སྐྱེས་པར་གསུངས་པ་ལ། བྱེ་བྲག་སྨྲ་བས་
དེའི་དོན། བསོད་སྙོམས་གཅིག་ཕུལ་བའི་བསོད་ནམས་དེས་བདེ་འགྲོའི་འབྱོར་བ་རྙེད་ནས་སྐྱེ་བ་དྲན་ཏེ་ཡང་
བསོད་ནམས་བྱས་པས་དེ་དང་དེ་དག་ཏུ་སྐྱེས་པ་ལ་བསོད་སྙོམས་གཅིག་པོ་དེས་བསྐྱེད་དོ་ཞེས་བཤད་དེ་གཅིག་
པོ་དེ་ལ་བརྟེན་ནས་ཞེས་བྱ་བའི་དོན་ནམ། ཡང་ན། བསོད་སྙོམས་གཅིག་ཕུལ་བ་ལ་བརྟེན་ནས་དགའ་བ་
དང་ཡིད་རང་བ་ལ་སོགས་པ་སེམས་པའི་ལས་དུ་མ་ཡོད་པས་དེ་དང་དེ་དག་གི་འབྲས་བུ་ཡིན་ནོ། ། ཞེས་ཀྱང་
འདོད་དོ། །
280



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
ཡོངས་རྫོགས་བྱེད་པ་དུ་མ་ཡིན། ། ཞེས་པ་ནི། འཕེན་བྱེད་ཀྱི་ལས་གཅིག་གིས་འཕངས་པའི་སྐྱེ་བ་དེའི་
ཁྱད་པར་གྱི་ཆོས་ཡོངས་སུ་རྫོགས་པར་བྱེད་པའི་ལས་ལ་ནི་དགེ་མི་དགེ་དུ་མ་ཡོད་དེ། བདེ་འགྲོར་སྐྱེས་ཤིང་
གཟུགས་བཟང་བ་དང་། དབང་པོ་ཚང་བ་དང་། ལོངས་སྤྱོད་ཆེ་བ་སོགས་ནི་དགེ་བས་རྫོགས་པ་ཡིན་ལ།
གཟུགས་ངན་པ་དང་ དབང་པོ་མ་ཚང་བ་དང་། ལོངས་སྤྱོད་དབུལ་བ་སོགས་ནི་མི་དགེ་བས་རྫོགས་པ་སྟེ།
དེ་ནི་ངན་འགྲོ་བ་ལ་ཡང་མཚུངས་སོ། ། དེས་ན་འཕེན་བྱེད་དགེ་བས་བྱས་ལ་རྫོགས་བྱེད་མི་དགེ་བས་བྱས་པ་དང་།
འཕེན་བྱེད་མི་དགེ་བས་བྱས་ལ་རྫོགས་བྱེད་དགེ་བས་བྱས་པ་དང་། གཉིས་ཀ་དགེ་བས་བྱས་པ་དང་།
གཉིས་ཀ་མི་དགེ་བས་བྱས་པའི་མུ་བཞི་སྟེ། དེ་དག་གི་མཚན་གཞི་ནི་གྲགས་ཆེ་ཞིང་ཤེས་སླ་བས་མ་བྲིས་སོ། །
སེམས་མེད་པའི་སྙོམས་འཇུག་གཉིས་ཀྱིས་ཀྱང་སྐྱེ་བ་མི་འཕེན་ཏེ་སེམས་མེད་པས་ལས་སྟོབས་ཆུང་བའི་ཕྱིར།
དེས་ན་འདུ་ཤེས་མེད་པའི་སྙོམས་འཇུག་གི་རྣམ་སྨིན་ལྷ་ཚེ་རིང་པོ་དང་། འགོག་སྙོམས་ཀྱི་རྣམ་སྨིན་སྲིད་རྩེ་བ་
ཡིན་ནོ་ཞེས་བྱ་བའང་རྫོགས་བྱེད་ཀྱི་དབང་དུ་བྱས་ཀྱི། འཕེན་བྱེད་ཀྱི་བསམ་གཏན་བཞི་པ་དང་སྲིད་རྩེའི་
སྙོམས་འཇུག་ཡིན་ནོ། ། དགེ་མི་དགེའི་ཐོབ་པ་ཡང་ལས་དང་ལྷན་ཅིག་ཏུ་འབྱུང་བ་ནི་འཕེན་བྱེད་མ་ཡིན་ཏེ།
སྟོབས་ཆུང་བའི་ཕྱིར། འོན་ཀྱང་རྫོགས་བྱེད་ནི་ཡིན་ནོ། ། ཞེས་བྱེ་བྲག་སྨྲ་བ་འདོད་དོ། །
སྒྲིབ་པ་གསུམ་དང་མཚམས་མེད་ལྔ་བཤད་པ།
མཚམས་མེད་པ་ཡི་ལས་རྣམས་དང་། ། ཞེས་སོགས་ཀྱི་སྐབས་སུ། མདོ་ལས། ལས་ཀྱི་སྒྲིབ་པ་དང་།
ཉོན་མོངས་པའི་སྒྲིབ་པ་དང་། རྣམ་སྨིན་གྱི་སྒྲིབ་པ་ཞེས་པ་གསུམ་གསུངས་པའི་དངོས་བསྟན་གྱི་ལས་ཀྱི་སྒྲིབ་
པནི་མཚམས་མེད་ལྔ་པོ་གང་རུང་དང་། ཉོན་མོངས་པ་ཤས་ཆེན་པོ་ནི་གཉེན་པོས་སྤོང་དཀའ་བའི་ཕྱིར་
དངོས་བསྟན་གྱི་ཉོན་མོངས་པའི་སྒྲིབ་པ་དང་། ངན་སོང་གསུམ་དང་། འདུ་ཤེས་མེད་པའི་སེམས་ཅན་
དང་། སྒྲ་མི་སྙན་པ་རྣམས་ནི་དངོས་བསྟན་གྱི་རྣམ་སྨིན་གྱི་སྒྲིབ་པ་ཤས་ཆེན་པོ་དང་ལྡན་པའོ། ། དེ་དག་ཀྱང་
སྐབས་འདིའི་དངོས་བསྟན་ནམ་གཙོ་ཆེ་བའི་དབང་དུ་བྱས་པ་ཡིན་གྱི། གཞན་དུ་ན་ལས་ཀྱི་སྒྲིབ་པ་ལ་
མཚམས་མེད་ཀྱི་ལས་ཀྱིས་མ་ཁྱབ་ཅིང་། ལྷག་མ་གཉིས་ལ་ཡང་མཚུངས་ཏེ་ཤེས་སླའོ། ། མཚམས་མེད་ཀྱི་ལས་
དེ་ཡང་གླིང་གསུམ་གང་རུང་གི་མིའི་རྟེན་ལ་གསར་དུ་གསོགས་པ་ཡིན་གྱི་བྱང་གི་སྒྲ་མི་སྙན་པ་དང་འགྲོ་བ་གཞན་
ལ
281



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
གྱི་རྟེན་ལ་གསོགས་པ་མེད་དེ། ངན་འགྲོ་བ་དག་ལ་ཕ་གསོད་པ་སོགས་ཡོད་ཀྱང་མཚམས་མེད་དུ་མི་འགྱུར་ཏེ་
སྡིག་པའི་བསམ་པ་མི་བརྟན་པའི་ཕྱིར། གླིང་གསུམ་གྱི་ནང་དུ་ཡང་སྐྱེས་པ་དང་བུད་མེད་ཀྱི་རྟེན་ལ་མ་
གཏོགས་ཟ་མ་དང་། མ་ནིང་སོགས་ཀྱི་རྟེན་ལ་མི་འབྱུང་སྟེ། དེ་དག་ཀྱང་སྡིག་པའི་བསམ་པ་མི་བརྟན་པ་མ་
ཟད་སྡོམ་པ་སྡོམ་མིན་གང་གི་ཡང་རྟེན་དུ་མི་རུང་བའི་ཕྱིར་དང་། དེ་དག་གི་ཕ་མ་རྣམས་ཀྱིས་བྱིས་པ་དབང་པོ་
མ་ཚང་བར་བསྐྱེད་པས་ཕན་པ་ཆུང་བ་དང་། དེ་དག་ཀྱང་ཕ་མ་ལ་ངོ་ཚ་ཁྲེལ་ཡོད་ཤས་ཆུང་བའི་ཕྱིར་རོ། །
སྐབས་འདིར་དབང་པོ་མ་ཚང་བར་བསྐྱེད་པ་ཞེས་པ་ནི། མིག་སོགས་དབང་པོ་མ་ཚང་བ་ལ་བྱེད་པ་མིན་ཏེ་
སྡོམ་པ་སོགས་སྐྱེ་བའི་སྐལ་བ་ཅན་གྱི་དབང་པོ་མ་ཚང་བ་ལ་བྱེད་པ་ཡིན་ནོ། ། །
ལྷག་མ་འགྲོ་བ་ལྔ་དག་ན། ། ཞེས་པ་ནི་སྒྲིབ་པ་གསུམ་ལས། ལས་ཀྱི་སྒྲིབ་པའི་ལྷག་མ་ཉོན་མོངས་པའི་
སྒྲིབ་པ་དང་། རྣམ་སྨིན་གྱི་སྒྲིབ་པ་གཉིས་ནི་འགྲོ་བ་ལྔ་ཆར་ན་ཅི་རིགས་པར་ཡོད་པའི་དོན་ནོ། ། ཡང་མཚམས་
མེད་ལྔ་པོ་དེ་ལས། ཕ་མ་དགྲ་བཅོམ་པ་བསད་པའི་མཚམས་མེད་གསུམ་གྱི་གཞི་ནི་སྲོག་གཅོད་དང་། དེ་
བཞིན་གཤེགས་པའི་སྐུ་ལ་ངན་སེམས་ཀྱི་ཁྲག་འབྱིན་པའི་གཞི་ནི་སྲོག་གཅོད་ཀྱི་སྦྱོར་བ་སྟེ་བཞི་པོ་དེ་ནི་ལུས་ཀྱི་
ལས་ཡིན་ལ། བཞི་པ་དགེ་འདུན་དབྱེན་གྱི་མཚམས་མེད་ཀྱི་གཞི་ནི་རྫུན་ཡིན་པས་ངག་གི་ལས་སོ། །
དགེ་འདུན་གྱི་དབྱེན་བྱེ་བྲག་ཏུ་བཤད་པ། །
དགེ་འདུན་དབྱེན་ནི་མི་འཕྲོད་པའི། ། ཞེས་སོགས་ཀྱི་སྐབས་སུ། དགེ་འདུན་གྱི་དབྱེན་བྱེ་བྲག་ཏུ་
བཤད་པ་སྟེ། དེ་ལ་འཁོར་ལོའི་དབྱེན་དང་། ལས་ཀྱི་དབྱེན་གཉིས་ལས། དེ་ཡང་སྤྱིར་དགེ་འདུན་གྱི་
དབྱེན་ཞེས་པ་ནི། དགེ་འདུན་སྡེ་གཉིས་ཐུགས་མི་མཐུན་པའི་རང་བཞིན་དུ་གྱུར་པའི་ལྡན་མིན་འདུ་བྱེད་ཀྱི་
དངོས་པོ་རྫས་སུ་གྲུབ་པ་མ་བསྒྲིབས་ལུང་མ་བསྟན་ཞིག་ཏུ་བྱེ་བྲག་སྨྲ་བས་འདོད་ལ། དེ་ལྟ་བུའི་དབྱེན་གྱི་
དངོས་པོ་དེ་ནི་ཕྱོགས་གཉིས་ཀའི་དགེ་འདུན་རྣམས་ལ་ལྡན་ཡང་། དབྱེན་གྱི་མཚམས་མེད་ཀྱི་ལས་ནི་འབྱེད་
པ་པོ་ལྷས་བྱིན་ལྟ་བུ་ལ་མ་གཏོགས་ཐམས་ཅད་ལ་མི་ལྡན་ཞིང་། ལས་དེ་ཡང་ཇི་ལྟ་བུ་ཞེ་ན། དེ་ནི་དགེ་
འདུན་དབྱེན་གྱི་རྒྱུ་ཁ་ན་མ་ཐོ་བའི་ལས་དགེ་འདུན་འབྱེད་པའི་རྫུན་ཏེ་ངག་གི་ལས་ཡིན་ལ། དེའི་རྣམ་སྨིན་ནི་
འབྱེད་པ་པོ་དེ་བར་གྱི་བསྐལ་པའི་བར་མནར་མེད་དུ་སྡུག་བསྔལ་རྣམ་པར་མྱོང་བར་འགྱུར་བའོ། ། འོ་ན།
282



པས་
ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
མཚམས་མེད་ལྷག་མ་རྣམས་བྱས་པས་ཇི་ལྟར་ཞེ་ན། མཚམས་མེད་གཞན་དག་གིས་ནི་སྤྱིར་དམྱལ་བར་སྐྱེ་བར་
ངེས་ཀྱང་མནར་མེད་ཁོ་ནར་སྐྱེ་བར་ནི་མ་ངེས་སོ། ། གལ་ཏེ་ཚེ་གཅིག་ལ་མཚམས་མེད་གཉིས་ལ་སོགས་པ་བྱས་
པས་དམྱལ་བར་ལན་གཅིག་ཁོ་ན་ལས་མི་སྐྱེ་ན་ལས་ཆེ་ཆུང་ལ་རྣམ་སྨིན་ཁྱད་པར་མེད་པར་འགྱུར་ལ། ལན་
གཉིས་ལ་སོགས་པར་སྐྱེས་ན་ནི་མཚམས་མེད་དང་སྐྱེས་ནས་མྱོང་འགྱུར་ཁོ་ན་མ་ཡིན་པར་འགྱུར་རོ། ། ཞེ་ན།
བྱེ་བྲག་སྨྲ་བས་དེའི་སྐྱོན་མེད་དེ། མཚམས་མེད་གཉིས་གསུམ་ལ་སོགས་པ་ལྷག་པར་བྱས་པས་ནི་མནར་མེད་
སོགས་གང་དུ་སྐྱེས་པ་དེར་ལུས་ཉིས་འགྱུར་ལ་སོགས་པས་ཆེ་བ་དང་། གཞོན་ཤ་ཅན་དུ་འགྱུར་ཞིང་། སྡུག་
བསྔལ་ཡང་ཉིས་འགྱུར་སོགས་ལྷག་པར་མྱོང་བས་སྐྱོན་གཉིས་ཀ་ལས་གྲོལ་ལ། དེ་དག་ཀྱང་སྔ་མ་ནི་འཕེན་
བྱེད་དང་ཕྱི་མ་རྣམས་རྫོགས་བྱེད་ཡིན་ཞེས་ཟེར་རོ། ། མདོ་སྡེ་པ་ལ་སོགས་པས་ནི་མཚམས་མེད་མང་པོ་བྱས་པས་
དམྱལ་བར་ཡང་དང་ཡང་དུ་སྐྱེ་ཡང་ལས་བྱེད་པའི་ལུས་དེ་དང་དམྱལ་བའི་བར་དུ་སྐྱེ་བ་གཞན་གྱིས་མ་ཆོད་པས་
མཚམས་མེད་མ་ཡིན་པའི་སྐྱོན་མེད་ཅིང་། མཚམས་མེད་ལ་སྐྱེས་གནས་མྱོང་འགྱུར་ཡིན་དགོས་པའི་ངེས་པ་
ཡང་མེད་དོ། ། ཞེས་འདོད་དོ། །
དགེ་སློང་ལྟ་སྤྱོད་ཚུལ་ལྡན་པས། ། ཞེས་སོགས་ཀྱི་སྐབས་སུ་དགེ་འདུན་འཁོར་ལོའི་དབྱེན་གྱི་ཁྱད་པར་བྱེ་
བྲག་ཏུ་བཤད་པ་སྟེ། དེ་ལ་དབྱེན་འབྱེད་པ་པོའི་གང་ཟག་ཇི་ལྟ་བུ་ཞིག་དགོས་ཞེ་ན། དགེ་སློང་ཡིན་པ་དང་།
ལྟ་བ་སྤྱད་པ་དང་། ཚུལ་ཁྲིམས་དང་ལྡན་པ་ཞིག་དགོས་ཀྱི། ཁྱིམ་པ་དང་། སྲེད་པ་སྤྱད་པ་དང་། ཚུལ་
ཁྲིམས་འཆལ་པས་ནི་མ་ཡིན་ཏེ། དེ་དག་ལ་དགེ་འདུན་རྣམས་ཡིད་མི་ཆེས་པས་ཚིག་བཙུན་པར་མི་འཛིན་
པའི་ཕྱིར་དང་། སངས་རྒྱས་ལ་འགྲན་པ་ཡིན་པའི་ཕྱིར་རོ། ། གནས་གང་དུ་ཞེ་ན། སངས་རྒྱས་བཞུགས་
པའི་གནས་དེ་ལས་གཞན་དུ་ཡིན་གྱི་སྟོན་པའི་མངོན་སུམ་དུ་ནི་མ་ཡིན་ཏེ། སངས་རྒྱས་ཀྱི་གཟི་བརྗིད་མི་
བཟོད་པའི་ཕྱིར་རོ། ། གང་འབྱེད་ཅེ་ན། བྱིས་པ་སོ་སོ་སྐྱེ་བོའི་དགེ་འདུན་རྣམས་ཆོས་མིན་ཕྱོགས་སུ་འབྱེད་པ་
ཡིན་གྱི་འཕགས་པ་རྣམས་ཆོས་མིན་ཕྱོགས་སུ་འབྱེད་མི་ནུས་ཏེ། ཆོས་མངོན་སུམ་དུ་གྱུར་ཅིང་། སངས་རྒྱས་
ལ་ཤེས་ནས་དད་པ་ཐོབ་པའི་ཕྱིར་རོ། ། ཕྱེ་བའི་ཚད་ནི། སངས་རྒྱས་ལས་སྟོན་པ་གཞན་དང་། སངས་རྒྱས་
ཀྱིས་བཅས་པའི་ལམ་ལས་གཞན་པའི་ལྷ་སྦྱིན་གྱིས་བསླབ་ཚིགས་ལྔ་བཅས་པ་སོགས་ལ་བཟོད་ཅིང་དང་དུ་ལེན་པ་
དེའི་ཚེ་དགེ་འདུན་བྱེ་བའོ། ། དུས་ཇི་སྲིད་དུ་གནས་ཞེ་ན། བྱེ་བ་དེ་ནི་ཞག་གཅིག་ལས་རིང་དུ་མི་གནས་པ་
སཔ་
283



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཆོས་ཉིད་ཡིན་ཏེ། མྱུར་དུ་མཆོག་ཟུང་གཅིག་གིས་འདུམས་པར་མཛད་པའི་ཕྱིར་རོ། ། དེ་འདྲ་བའི་དགེ་
འདུན་གྱི་དབྱེན་དེ་ལ་ནི་ཆོས་ཀྱི་འཁོར་ལོའི་དབྱེན་ཞེས་བྱ་སྟེ། དགེ་འདུན་བྱེ་ནས་མ་འདུམས་པ་དེ་སྲིད་དུ་
སུའི་རྒྱུད་ལ་ཡང་མཐོང་ལམ་གསར་དུ་མི་སྐྱེ་བའི་ཕྱི། འཁོར་ལོའི་དབྱེན་དེ་ཡང་སངས་རྒྱས་བཞུགས་པའི་
ཛམྦུའི་གླིང་ན་ཡོད་ཀྱི། གཞན་ན་མེད་དེ། གླིང་གཞན་ན་འགྲན་ཟླའི་སྟོན་པ་མེད་པའི་ཕྱིར། གང་ཟག་
ནི་དགེ་སློང་དགུ་ཡན་ཆད་ཀྱིས་འགྲུབ་ཀྱི་དེ་ལས་ཉུང་བས་ནི་མ་ཡིན་ཏེ། སངས་རྒྱས་དང་འབྱེད་པ་པོའི་
ཕྱོགས་སུ་དགེ་སློང་བཞི་བཞི་སྟེ་དགེ་འདུན་སྡེ་གཉིས་དང་། དེའི་སྟེང་དུ་འབྱེད་པ་པོ་གཅིག་ངེས་པར་དགོས་
བའི་ཕྱིར། །
བྷི
ལས་ཀྱི་དབྱེན་ནི་གླིང་གསུམ་ན། ། ཞེས་སོགས་ཀྱིས་ལས་ཀྱི་དབྱེན་ཞེས་པ་ནི་སྒྲ་མི་སྙན་མ་གཏོགས་པའི་
གླིང་གསུམ་ན་ཡོད་དེ། དེ་དག་ཏུ་བསྟན་པ་ཡོད་པའི་ཕྱིར་དང་། དེ་ནི་མཚམས་ནང་གཅིག་ཏུ་དགེ་སློང་
བརྒྱད་ཡན་ཆད་ཀྱིས་གསོ་སྦྱོང་ལ་སོགས་པའི་ལས་བློ་མི་མཐུན་པར་བྱེད་པས་འགྲུབ་ཀྱི། ༈ འབྱེད་པ་པོ་ལོགས་
སུ་མི་དགོས་པའི་ཕྱིར་དང་། སངས་རྒྱས་བཞུགས་པ་ཡང་མི་དགོས་པའི་ཕྱིར།
དང་པོ་མཐའ་སྐྱོན་ཟུང་གཅིག་གིས། ། ཞེས་སོགས་ཀྱི་སྐབས་སུ། གཞན་ཡང་འཁོར་ལོའི་དབྱེན་ནི།
སྟོན་པ་དང་པོ་སངས་རྒྱས་ནས་རིང་པོར་མ་ལོན་པའི་ཚེ་ན་ཡང་མི་འབྱུང་སྟེ། ཐམས་ཅད་རབ་ཏུ་དགའ་བར་
བློ་མཐུན་པའི་ཕྱིར་དང་། སྐུ་ཚེའི་མཐའ་མ་ཡོངས་སུ་མྱ་ངན་ལས་འདའ་བའི་ཚེ་ན་ཡང་མི་འབྱུང་སྟེ།
ཐམས་ཅད་སེམས་སྐྱོ་ཤས་ཆེ་བར་བློ་མཐུན་པའི་ཕྱིར། བར་དུ་ཡང་བསྟན་པ་ལ་ལྟ་བ་དང་ཚུལ་ཁྲིམས་ཀྱི་སྐྱོན་
མ་བྱུང་གི་བར་དུ་ཡང་མི་འབྱུང་སྟེ། བསྟན་པ་སྐྱོན་མེད་ཡིན་པའི་ཕྱིར། མཆོག་ཟུང་གཅིག་མ་བྱུང་བའི་སྔ་
རོལ་ཏུ་ཡང་མི་འབྱུང་སྟེ། བྱེ་བ་ཡུན་རིང་དུ་མི་གནས་པར་མཆོག་ཟུང་གཅིག་གིས་འདུམས་པར་མཛད་དགོས་
པའི་ཕྱིར། ཐུབ་པ་ནོངས་པ་སྟེ་མྱ་ངན་ལས་འདས་རྗེས་སུ་ཡང་མི་འབྱུང་སྟེ། གང་ལ་འགྲན་པའི་སངས་
རྒྱས་མི་བཞུགས་པའི་ཕྱིར། མཚམས་ཆེ་ཆུང་གང་རུང་མ་བཅད་པར་ཡང་མི་འབྱུང་སྟེ། མཚམས་གཅིག་ཏུ་
དགེ་འདུན་བྱེ་བ་ནི་དབྱེན་དུ་འཇོག་དགོས་ཀྱི་དེ་ལས་གཞན་དུ་མ་ཡིན་པའི་ཕྱིར། དེས་ན་འཁོར་ལོའི་དབྱེན་
ནི་དུས་དྲུག་པོ་དེ་དག་ཏུ་མི་བྱུང་ངོ༌། ། དབྱེ་ན་འདི་ཡང་ཉན་ཐོས་སྡེ་པ་དག་སངས་རྒྱས་ཐམས་ཅད་ལ་མི་འབྱུང་
སྟེ། སངས་རྒྱས་ཤཱཀྱ་ཐུབ་པ་ནི་སྔོན་བྱང་ཆུབ་སེམས་དཔར་གྱུར་པ་ན་དྲང་སྲོང་མངོན་ཤེས་ལྔ་ལྡན་ཞིག་གི་
མསt
284



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
འཁོར་ཕྱེ་བས་དེའི་རྣམ་སྨིན་ཕྱི་མ་ཡིན་པར་འཆད་ལ། ཐེག་པ་གོང་མ་པ་རྣམས་ནི་ཚུལ་དེ་དགོངས་པ་ཅན་དུ་
འདོད་དོ། ། ད་ནི་གོང་དུ་བཤད་པ་དེ་དག་ལ་རིམ་པ་བཞིན་དོགས་པ་དཔྱད་པར་བྱ་བ་འདི་དག་ཡོད་དེ། རྩ་
བར། མཚམས་མེད་གླིང་གསུམ་དག་ན་ཡོད།། ཅེས་གསུངས་པའི་འགྲེལ་པ་རྣམས་སུ། མཚམས་མེད་ལྔ་ནི་
གླིང་གསུམ་དག་ན་ཡོད་དོ། ། ཞེས་གསུངས་པའི་གཞུང་ཆེན་པོའི་སྤམ་བཤད་ལ་འཁྲུལ་ནས། སྒྲ་མི་སྙན་མ་
གཏོགས་པའི་གླིང་གསུམ་ཆར་དུ་མཚམས་མེད་ལྔ་ཀ་འབྱུང་བ་ཡོད་པའོ་སྙམ་ན། དེ་ནི་མ་ཡིན་ཏེ། ཛམྦུ་
གླིང་དུ་ལྔ་ཆར་འབྱུང་ཡང་། གླིང་གཞན་གཉིས་སུ་ལྔ་ཆར་མི་འབྱུང་བའི་ཕྱིར་ཏེ། དེ་གཉིས་སུ་དེ་བཞིན་
གཤེགས་པའི་སྐུ་ལ་ངན་སེམས་ཀྱི་ཁྲག་འབྱིན་པའི་མཚམས་མེད་མི་འབྱུང་བའི་ཕྱིར། དེར་ཐལ། ལུགས་
འདིར་གླིང་གཞན་རྣམས་སུ་སངས་རྒྱས་མི་བཞུགས་པར་འདོད་པ་གང་ཞིག དེ་མ་བཞུགས་ན་སངས་རྒྱས་ཀྱི་
སྐུ་ལ་ངན་སེམས་ཀྱི་ཁྲག་འབྱིན་པ་ཡང་མི་སྲིད་པའི་ཕྱིར། གཞན་ཡང་། འཁོར་ལོའི་དབྱེན་གྱི་མཚམས་མེད་
དང་། དགེ་འདུན་དབྱེན་གྱི་མཚམས་མེད་གཉིས་དོན་གཅིག་མི་གཅིག་གི་དོགས་དཔྱོད་ནི་ད་ལྟ་འོག་ཏུ་འཆད་
པར་བྱ་བས། དེ་གཉིས་དོན་གཅིག་ཏུ་འདོད་ན་ནི་གླིང་གཞན་གཉིས་སུ་དགེ་འདུན་དབྱེན་གྱི་མཚམས་མེད་མི་
འབྱུང་བ་ཡང་བརྗོད་མ་དགོས་ལ། གལ་ཏེ་དོན་མི་གཅིག་པར་འདོད་ན་ཡང་། རྩ་བར། ལས་ཀྱི་དབྱེན་
ནི་གླིང་གསུམ་ན། ། ཞེས་ལས་ཀྱི་དབྱེན་གླིང་གསུམ་དུ་འབྱུང་བར་དམིགས་ཀྱིས་བཀར་ནས་གསུངས་པས་ན།
དབྱེན་གྱི་མཚམས་མེད་གླིང་གཞན་གཉིས་སུ་མི་འབྱུང་བ་ཤུགས་ལ་བསྟན་པར་ངེས་སོ། ། མཚམས་མེད་ཕྱི་མ་
གཉིས་ལས་གཞན་ཕ་མ་དང་། དགྲ་བཅོམ་པ་བསད་པའི་མཚམས་མེད་གསུམ་ནི་གླིང་གཞན་གཉིས་སུ་ཡང་
འབྱུང་ལ། དེས་ན་འགྲེལ་པ་རྣམས་སུ་མཚམས་མེད་ལྔ་གླིང་གསུམ་དུ་ཡོད་པར་གསུངས་པ་ཡང་ལྔ་པོ་ཅི་
རིགས་སུ་ཡོད་པར་གསུངས་པའི་དོན་དུ་ཤེས་པར་བྱའོ། །
ཡང་། འཁོར་ལོའི་དབྱེན་གྱི་མཚམས་མེད་དང་། ། དགེ་འདུན་དབྱེན་གྱི་མཚམས་མེད་གཉིས་དོན་
གཅིག་གམ་མི་གཅིག ཉན་ཐོས་སྡེ་པ་རྣམས་ཀྱིས་འཁོར་ལོའི་དབྱེན་ཤཱཀྱ་ཐུབ་པའི་བསྟན་པ་ལ་མ་གཏོགས་
གཞན་ལ་མི་འབྱུང་བར་འདོད་པ་དོན་ལ་གནས་སམ་མི་གནས། གལ་ཏེ་དེ་གཉིས་དོན་གཅིག་པ་དང་། དེ་
ཡང་ཤཱཀྱ་ཐུབ་པའི་བསྟན་པ་ལ་མ་གཏོགས་མི་འབྱུང་བར་འདོན་ན་ནི། དགེ་འདུན་དབྱེན་གྱི་མཚམས་མེད་དེ་
ལྷས་བྱིན་གཅིག་པུས་བསགས་པ་ལས་ གཞན་གྱིས་བསགས་པ་མེད་པར་ ཐལ། འདོད་ན། རྩ་བར།
285



ས
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཛམྦུའི་གླིང་ནའོ་དགུ་སོགས་ཀྱིས། ། ཞེས་དང་། འགྲེལ་པ་མངོན་པའི་རྒྱན་སོགས་ཀྱི་འཁོར་ལོའི་དབྱེན་འཆད་
པའི་སྐབས་སུ། གང་ཟག་ནི་དགེ་སློང་དགུ་ལ་སོགས་པ་ཡན་ཆད་ཀྱིས་དབྱེན་འགྲུབ་སྟེ། ཞེས་དང་།
འདི་ཉུང་མཐའ་བཟུང་བ་ཡིན་གྱི་མང་བ་ལ་ངེས་པ་མེད་དོ། ། ཞེས་གསུངས་པ་གང་ཞིག དེ་ལྷས་བྱིན་གཅིག་
པུ་ལས་གཞན་ལ་མི་འབྱུང་ན། གང་ཟག་གི་གྲངས་ཀྱང་ལྷས་བྱིན་གྱིས་དབྱེན་བྱས་པའི་སྐབས་ཀྱི་དགེ་སློང་
གྲངས་མང་ཉུང་ཇི་ཙམ་ཡོད་པ་དེ་ག་ངེས་བཟུང་དུ་བྱས་ཆོག་པ་ལས་དགུ་ཡན་ཆད་ངེས་མེད་དུ་བཤད་པ་ལ་དོན་
མེད་པའི་ཕྱིར། དེར་ཐལ། གྲངས་མང་ཉུང་ངེས་མེད་དུ་འབྱུང་ན་ལན་གཅིག་ལས་མི་འབྱུང་བར་འདོད་པ་
མི་འཐད་པའི་ཕྱིར། གཞན་ཡང་། དེ་གཉིས་དོན་གཅིག་ཏུ་འདོད་ན། འདུལ་བའི་གཞུང་རྣམས་སུ་སྟོན་
པ་མྱ་ངན་ལས་འདས་ནས་འཁོར་ལོའི་དབྱེན་མི་འབྱུང་ཡང་། དབྱེན་གྱི་མཚམས་མེད་འབྱུང་མི་འབྱུང་དཔྱད་
པའི་གཞིར་གསུངས་པ་སོགས་དང་ཡང་འགལ་བའི་ཕྱིར་དང་། དབྱེན་གྱི་མཚམས་མེད་རྒྱུད་ལྡན་གྱི་དགེ་སློང་
ཕ་མཚན་གྱུར་པའི་དགེ་སློང་མ་ཡོད་པར་གསུངས་པ་ཡང་མི་འཐད་པར་འགྱུར་ཏེ། འཁོར་ལོའི་དབྱེན་འབྱེད་
པ་པོའི་དགེ་སློང་ལྷས་བྱིན་མཚན་གྱུར་པའི་ལོ་རྒྱུས་མེད་པའི་ཕྱིར། ཡང་། གལ་ཏེ་དེ་གཉིས་དོན་མི་གཅིག་
ཅིང་། འཁོར་ལོའི་དབྱེན་བསྟན་པ་གཞན་ལ་མི་འབྱུང་ཡང་། དབྱེན་གྱི་མཚམས་མེད་ནི་བསྟན་པ་གཞན་
དང་དུས་གཞན་དུ་ཡང་འབྱུང་ངོ་། ། ཟེར་ན། འོ་ན། རྩ་འགྲེལ་འདི་དག་ཏུ་འཁོར་ལོའི་དབྱེན་གྱི་མཚམས་
མེད་དང་། དེ་ལས་གཞན་པའི་དགེ་འདུན་དབྱེན་གྱི་མཚམས་མེད་དང་། ལས་ཀྱི་དབྱེན་དང་། ཞེས་
པའི་རྣམ་གྲངས་མི་འདྲ་བ་གསུམ་འབྱུང་རིགས་པ་ལ། འཁོར་ལོའི་དབྱེན་དང་། ལས་ཀྱི་དབྱེན་གཉིས་ལས་
མ་གསུངས་པ་མ་ཟད། འགྲེལ་པ་མངོན་པའི་རྒྱན་དུ། ཆོས་ཀྱི་འཁོར་ལོའི་དབྱེན་བཤད་པའི་མཚམས་སུ།
དེ་ནི་མཚམས་མེད་ཡིན་ནོ། ། དབྱེན་གཞན་ནི་མཚམས་མེད་མ་ཡིན་ནོ།། ཞེས་འཁོར་ལོའི་དབྱེན་ལས་གཞན་
པའི་དབྱེན་གཞན་མཚམས་མེད་མི་འབྱུང་བར་གསུངས་པ་དང་། མཁས་པའི་དབང་པོ་གཞན་གྱི་ཡིག་ཆར་
ཡང་། དགེ་འདུན་འཁོར་ལོའི་དབྱེན་དང་། དེ་བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་ཕྱུང་བ་
གཉིས་མཚམས་མེད་དུ་འགྱུར་ཚུལ་ཡོད་དེ། ཞེས་འཁོར་ལོའི་དབྱེན་མ་གཏོགས་པའི་དབྱེན་གཞན་མཚམས་
མེད་དུ་འགྱུར་ཚུལ་མ་གསུངས་པའི་ཕྱིར་དང་། བསྟན་པ་འདིའི་དབང་དུ་བྱས་ན་ཡང་། ལྷས་བྱིན་གྱིས་
འཁོར་ལོའི་དབྱེན་བྱས་པ་དེ་ལས་གཞན་དུ་དབྱེན་གྱི་མཚམས་མེད་འབྱུང་ཚུལ་ཞིག་ཀྱང་མ་བྱུང་བའི་ཕྱིར། དེ་
286



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
དག་ལ་འགལ་མེད་ཀྱི་ལན་ཇི་ལྟར་འདེབས་ཞེ་ན། འདི་སྐོར་ལ་མཛོད་ཀྱི་ཡིག་ཆ་རྣམས་སུ་དོགས་དཔྱོད་
མཛད་པ་ཆེར་མི་སྣང་ཞིང་། འདུལ་གཞུང་རྣམས་སུ་དོགས་གཅོད་ཁ་ཤས་མཛད་འདུག་ཀྱང་མཐའ་གཅིག་ཏུ་
ཁ་མཚམས་ཆོད་པ་རང་མ་མཛད་འདུག་པ། དེ་དག་གི་དགོངས་དོན་ལ་རིགས་པས་ལེགས་པར་བརྟགས་ནས་
སྨྲ་ན། འཁོར་ལོའི་དབྱེན་ཤཱཀྱ་ཐུབ་པའི་བསྟན་པ་ལ་མ་གཏོགས་མི་འབྱུང་བར་འདོད་པ་ནི་ཉན་ཐོས་སྡེ་པ་
གཞན་དག་འགའ་ཞིག་གི་འདོད་ཚུལ་ལས། ཁ་ཆེ་བྱེ་བྲག་སྨྲ་བའི་རང་ལུགས་ནི་མ་ཡིན་པར་མངོན་ཏོ། ། དེའི་
ལུགས་ལ། མཛོད་རྩ་བར། ཛམྦུའི་གླིང་ནའོ་དགུ་སོགས་ཀྱིས། ། ཞེས་འཁོར་ལོའི་དབྱེན་འབྱུང་བ་ལ་གང་
ཟག་དགེ་སློང་དགུ་ཡན་ཆད་ངེས་པ་མེད་པར་གསུངས་པ་ཉིད་ཀྱིས་བསྟན་པ་གཞན་དང་། དུས་བསྐལ་པ་
གཞན་དག་ལ་འབྱུང་བ་ཤེས་ནུས་པའི་ཕྱིར། དེའི་དབང་དུ་བྱས་ན་འཁོར་ལོའི་དབྱེན་གྱི་མཚམས་མེད་དང་།
དགེ་འདུན་དབྱེན་གྱི་མཚམས་མེད་གཉིས་དོན་གཅིག་ཏུ་འདོད་ཆོག་པ་འདྲ་སྟེ། འཁོར་ལོའི་དབྱེན་འབྱུང་
ཚུལ་དེ་ལས་གཞན་པའི་དགེ་འདུན་དབྱེན་གྱི་མཚམས་མེད་འབྱུང་ཚུལ་ཞིག་མ་བཤད་པའི་ཕྱིར། བྱས་པ་ལ་ཁོ་
ན་རེ། འོ་ན། དགེ་འདུན་དབྱེན་གྱི་མཚམས་མེད་བྱས་པའི་གང་ཟག་ལྷས་བྱིན་གཅིག་པུར་ངེས་པར་ཐལ།
བསྟན་པ་འདི་ལ་འཁོར་ལོའི་དབྱེན་བྱེད་པའི་གང་ཟག་ལྷས་བྱིན་ཁོ་ནར་ངེས་པ་གང་ཞིག འཁོར་ལོའི་དབྱེན་
གྱི་མཚམས་མེད་དང་དགེ་འདུན་དབྱེན་གྱི་མཚམས་མེད་གཉིས་དོན་གཅིག་ཡིན་པའི་ཕྱིར། ཟེར་ན། མ་
ཁྱབ་སྟེ། བསྟན་པ་འདི་ལ་དེ་ལས་མ་བྱུང་ཡང་བསྟན་པ་གཞན་དང་དུས་གཞན་ལ་འབྱུང་བ་གོང་དུ་གྲུབ་ཟིན་
པའི་ཕྱིར། འོ་ན། ཁོ་རང་ལ། དེ་བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་འབྱིན་པའི་མཚམས་
མེད་བྱེད་པའི་གང་ཟག་ལ་ཡང་ལྷས་བྱིན་སྡེར་གཏོགས་དང་བཅས་པས་ཁྱབ་པར་ཐལ། ། བསྟན་པ་འདི་ལ་དེ་
ལྟར་ཁྱབ་པའི་ཕྱིར། འཁོར་གསུམ། འདོད་མི་ནུས་ཏེ། ཐོག་མ་མེད་པ་ནས་མི་དགེ་བཅུ་དང་མཚམས་
མེད་ལྔ་བྱས་ཤིང་བསགས་པའི་གང་ཟག་བསམ་གྱིས་མི་ཁྱབ་པའི་ཕྱིར། མ་གྲུབ་ན་སླའོ། ། ཡང་ཁོ་ན་རེ། འོ་
ན། དགེ་འདུན་དབྱེན་གྱི་མཚམས་མེད་རྒྱུད་ལྡན་གྱི་དགེ་སློང་ཕ་མཚན་གྱུར་བའི་དགེ་སློང་མ་ཡོད་པར་
གསུངས་པ་མི་འཐད་པར་ཐལ། འཁོར་ལོའི་དབྱེན་གྱི་མཚམས་མེད་བྱེད་པའི་དགེ་སློང་ཕ་མཚན་གྱུར་པ་མེད་
པའི་ཕྱིར། ཟེར་ན། རྟགས་མ་གྲུབ་སྟེ། དེ་ཡང་བསྟན་པ་འདི་ལ་མེད་ཀྱང་གཞན་དུ་དེ་ལྟར་བྱུང་བའི་
སྲིད་མཐའ་སུ་ཞིག་གིས་འགོག་པར་ནུས་ཏེ། སེམས་ཅན་གྱི་ལས་བསམ་གྱིས་མི་ཁྱབ་པའི་ཕྱིར། ཡང་།
287



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཁོ་ན་རེ། འོ་ན་འདུལ་གཞུང་རྣམས་སུ་འཁོར་ལོའི་དབྱེན་སྟོན་པ་མྱ་ངན་ལས་འདས་རྗེས་སུ་མི་འབྱུང་ཡང་།
དབྱེན་གྱི་མཚམས་མེད་འབྱུང་མི་འབྱུང་དཔྱད་དགོས་པར་གསུངས་པ་མི་འཐད་པར་ཐལ། དེ་གཉིས་དོན་
གཅིག་ན་དཔྱད་མི་དགོས་པའི་ཕྱིར། ཟེར་ན། དེ་ནི་ཉན་ཐོས་སྡེ་པ་འགའ་ཞིག་གིས་འཁོར་ལོའི་དབྱེན་ཤཱཀྱ་
ཐུབ་པའི་བསྟན་པ་ལ་མ་གཏོགས་མི་འབྱུང་བར་འདོད་པ་ལྟར་ན། དེ་གཉིས་དོན་གཅིག་ཏུ་འདོད་མི་རིགས་
ལ། དེ་ལྟར་ན་འཁོར་ལོའི་དབྱེན་གྱི་མཚམས་མེད་ལས་ལོགས་སུ་དགེ་འདུན་དབྱེན་གྱི་མཚམས་མེད་ཞིག་ཀྱང་
འཇོག་དགོས་ཤིང་། དེ་འཇོག་ན་སྟོན་པ་མྱ་ངན་ལས་འདས་རྗེས་སུ་འབྱུང་མི་འབྱུང་ཡང་དཔྱད་དགོས་པར་
དགོངས་ནས་དེ་ལྟར་གསུངས་པའོ། ། དེས་ན་ཚུལ་འདི་ལྟར་དུ་ཁས་བླངས་ན་མཛོད་རྩ་འགྲེལ་དང་། འདུལ་
གཞུང་རྣམས་ཀྱི་དགོངས་པ་དང་མཐུན་པར་དོན་ལ་གནས་སམ་སྙམ་སྟེ། ད་དུང་རྣམ་དཔྱོད་ཅན་མཆིས་ན་
དཔྱད་པར་མཛོད་ཅིག དེས་ན་གྲུབ་མཐའ་འདི་དག་ཏུ་དགེ་འདུན་དབྱེན་གྱི་མཚམས་མེད་ཞེས་པའི་འཇོག་
ཚུལ་དངོས་དེ་ལྟར་ཡིན་མོད། འོན་ཀྱང་དགེ་འདུན་ཞེས་པ་ནི་སོ་སོ་སྐྱེ་བོ་ཡིན་ཀྱང་ཡུལ་ཤིན་ཏུ་གཉན་པ་དང་།
དེ་ཡང་ཇི་ཙམ་མང་བ་བཞིན་ཕན་གནོད་བྱས་པའི་འབྲས་བུ་ཡང་དེ་ཙམ་དུ་ཆེ་བར་འགྱུར་བ་ཞིག་ཡིན་ན།
དེང་སང་གི་དུས་སུ་ཡང་བསམ་པ་མ་རུང་པས་ཀུན་ནས་བསླངས་ཏེ་དགེ་འདུན་ནང་ཕན་ཚུན་ཐུགས་མི་མཐུན་
པར་བྱེད་པ་དང་། ཆོས་དང་ཆོས་མིན་གྱི་རྣམ་དབྱེ་གང་ཡང་མི་ཤེས་རུང་རང་ཕྱོགས་དང་གཞན་ཕྱོགས་ཞེས་
པའི་འདོད་འཁྱེར་ཙམ་གྱིས་དབྱེན་དང་རྩོད་པ་ཇེ་འཕེལ་དུ་གཏོང་བ་རྣམས་ལ་ནི་འཁོར་ལོའི་དབྱེན་གྱི་མཚན་
ཉིད་ཐམས་ཅད་མ་ཚང་རུང་། སྡིག་པའི་ཕུང་པོ་དེ་དང་ཆ་འདྲ་བར་བསགས་པས་རྣམ་སྨིན་མནར་མེད་ཀྱི་
སྡུག་བསྔལ་མྱོང་དགོས་པ་གདོན་མི་ཟ་བར་སྣང་བས་ཤིན་ཏུ་བག་ཡོད་པར་བྱ་བར་རིགས་ཤིང་། ལྷག་པར་
གྲུབ་མཐའ་གོང་མའི་འདོད་ཚུལ་ལ་དཔགས་ན། དེང་སང་གི་དུས་སུ་མཚམས་མེད་ཕྱི་མ་གཉིས་དངོས་གནས་
ལ་བྱུང་བ་དང་། འབྱུང་བར་ཉེ་བ་དུ་མ་ཞིག་ཡོད་པ་ལུང་རིགས་ཀྱིས་སྒྲུབ་ཏུ་ཡོད་ཀྱང་འདིར་སྐབས་སུ་མ་
བབས་ཤིང་མང་བར་འགྱུར་བས་མ་སྤྲོས་སོ། ། ཡང་། ཁོ་ན་རེ། འོ་ན་ལུགས་འདིར་འཁོར་ལོའི་དབྱེན་གྱི་
རྫུན་མཚམས་མེད་དུ་གསུངས་པ་མ་ཟད། དགེ་འདུན་དབྱེ་ཕྱིར་རྫུན་སྨྲ་བ། ། ཁ་ན་མ་ཐོ་རབ་ཆེར་འདོད། །
ཅེས་སྡིག་པ་ཀུན་གྱི་ནང་ནས་ལྕི་ཤོས་སུ་གསུངས་མོད་ཀྱང་། སངས་རྒྱས་ཀྱིས་བཅས་པ་མཛད་པའི་ཚེ་དགེ་
འདུན་གྱི་དབྱེན་བྱེད་པ་ཕམ་པ་ལས་ཡང་བའི་ལྷག་མའི་སྡེ་ཚན་དུ་བཅས་པར་མཛད་པ་དེ་གང་ཞིག་ཡིན་ཞེ་ན།
288



རས་
ས*
ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
བསྟན་པ་འདི་ལ་ལྷས་བྱིན་གྱིས་འཁོར་ལོའི་དབྱེན་བྱས་པ་ལ་བརྟེན་ནས་དགེ་འདུན་དབྱེན་གྱི་ལྷག་མའི་བཅས་པ་
མཛད་མོད། འོན་ཀྱང་ལྷས་བྱིན་ནི་བཅས་པ་མཛད་ཡུལ་གྱི་ལས་དང་པོ་པ་ཡིན་པས་དེ་ལ་དབྱེན་གྱི་མཚམས་
མེད་བྱུང་རུང་དབྱེན་གྱི་ལྷག་མའི་ལྟུང་བ་ནི་མ་བྱུང་ལ། དེ་ཚུན་ཆད་དུ་ནི་བསྟན་པ་འདི་ལ་དགེ་འདུན་ལས་ཀྱི་
དབྱེན་གཞན་གྱི་ལྷག་མ་མ་གཏོགས། དབྱེན་གྱི་མཚམས་མེད་དངོས་ཀྱི་ལྷག་མ་ནི་ལུགས་འདིར་མ་བྱུང་བར་
འདོད་དགོས་མོད། འོན་ཀྱང་བཅས་པ་མཛད་པའི་ཚེ་དབྱེན་གྱི་མཚམས་མེད་དེ་ཡང་དགོས་པ་སྒྲུབ་ནུས་ཀྱི་
སྡོམ་པའི་གཏོང་རྒྱུ་མ་ཡིན་པའི་ཕྱིར་ལྷག་མའི་སྡེ་ཚན་དུ་བཅས་པར་མཛད་ན་ཡང་། རྣམ་སྨིན་ཕམ་པ་ལས་ལྕི་
བར་འབྱུང་བ་མི་འགལ་ཏེ། དཔེར་ན། བཅས་ལྡན་དགེ་སློང་ཞིག་གིས་དེ་བཞིན་གཤེགས་པའི་སྐུ་ལ་ངན་
སེམས་ཀྱིས་ཁྲག་ཕྱུང་ན་སྲོག་གཅོད་ཀྱི་སྦྱོར་བ་མ་གཏོགས་དངོས་གཞི་མ་བྱུང་བས་ཕམ་པའི་སྦྱོར་སྦོམ་ལས་མི་
བསྐྱེད་ཀྱང་། མཚམས་མེད་དུ་གྱུར་པས་ན་རྣམ་སྨིན་ཕམ་པ་དངོས་ལས་ཀྱང་ལྕི་བར་འགྱུར་བ་བཞིན་དང་།
གཞན་ཡང་དེ་འདྲ་བ་མང་སྟེ་འདུལ་གཞུང་རྣམས་སུ་དཔྱད་ན་ཤེས་སོ། ཡང་། ཁོ་ན་རེ། དགེ་འདུན་
འཁོར་ལོའི་དབྱེན་འབྱེད་པ་པོའི་ལྷས་བྱིན་དེ་དགེ་སློང་ཡིན་པར་ཐལ། དགེ་སློང་ལྟ་སྤྱད་ཚུལ་ལྡན་པས། །
ཞེས་གསུངས་པའི་ཕྱིར། འདོད་ན། དེ་ཆོས་ཅན། ནང་པ་སངས་རྒྱས་པ་ཡིན་པར་ཐལ། འདོད་ན།
དེ་སངས་རྒྱས་ལ་སྟོན་པར་འཛིན་པའི་གང་ཟག་ཡིན་པར་ཐལ། སངས་རྒྱས་ལ་སྐྱབས་སུ་སོང་བའི་གང་ཟག་
ཡིན་པའི་ཕྱིར་ཏེ། ནང་པ་སངས་རྒྱས་པ་ཡིན་པའི་ཕྱིར། འདོད་ན། མ་ཡིན་པར་ཐལ། སངས་རྒྱས་
ལ་སྟོན་པར་མི་འཛིན་པའི་ཕྱིར། དེར་ཐལ། རང་ཉིད་སྟོན་པར་ཁས་བླངས་ཤིང་རང་གི་རྗེས་སུ་འཇུག་པ་
རྣམས་ཀྱང་སངས་རྒྱས་ལ་སྟོན་པར་འཛིན་པ་ལས་ཕྱིར་ཕྱོགས་པར་བྱེད་པའི་ཕྱིར་དང་། སངས་རྒྱས་ལ་འགྲན་
བདོ་བ་ཡིན་པའི་ཕྱིར། གཞན་ཡང་། དེ་འདྲའི་ལྷས་བྱིན་ཆོས་ཅན། དགེ་སློང་གི་སྡོམ་པ་རྒྱུད་ལྡན་ཡིན་
པར་ཐལ། དགེ་སློང་ཡིན་པའི་ཕྱིར། འདོད་ན། མ་ཡིན་པར་ཐལ། དགེ་སློང་གི་སྡོམ་པ་བཏང་བའི་
གང་ཟག་ཡིན་པའི་ཕྱིར། དེར་ཐལ། དགེ་རྩ་ཆད་པའི་གང་ཟག་ཡིན་པའི་ཕྱིར། དེར་ཐལ། ལུགས་
འདིར་དགེ་རྩ་ཆད་པའི་གང་ཟག་དང་། ལོག་པ་ཉིད་དུ་ངེས་པ་ལ་མུ་བཞི་གསུངས་པའི་ནང་ནས་ལྷས་བྱིན་དེ།
དེ་གཉིས་ཀ་ཡིན་པའི་མཚན་གཞིར་གསུངས་པའི་ཕྱིར་ཟེར་ན། འདི་དག་ལ་གྲུབ་མཐའ་རང་ལུགས་དང་།
གོ་དོན་གྱི་འཇོག་ཚུལ། རྩོད་པའི་སྐབས་ཀྱི་ཐ་སྙད་སོགས་མི་འགལ་བའི་ལན་དོན་མཐུན་ཞིག་ཐེབས་དཀའ་
289



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཙམ་མཆིས་མོད། འོན་ཀྱང་། འདི་ལྟར་སྨྲ་སྟེ། སྤྱིར་ལྷས་བྱིན་ཞེས་པ་དེ་ལ་དང་པོར་དགེ་སློང་གི་སྡོམ་པ་
བརྒྱུད་ལ་སྐྱེས་མ་ཟིན་པ་གཅིག་དང་། བར་དུ་དགེ་སློང་གི་སྡོམ་པ་རྒྱུད་ལྡན་གཅིག མཐར་སྡོམ་པ་བཏང་
ཞིང་དགེ་རྩ་ཆད་པ་གཅིག་སྟེ་གསུམ་ཡོད་པས་ན། ལྷས་བྱིན་ཞེས་པ་སྤྱི་ཙམ་པ་དེ་དེ་གསུམ་གང་ཡང་མ་ཡིན་
ཞིང་། དེའི་ནང་ཚན་འཁོར་ལོའི་དབྱེན་འབྱེད་པ་པོའི་ལྷས་བྱིན་དེ་ནི་དགེ་སློང་ཡིན་ལ། དེས་སྔར་སངས་
རྒྱས་ལ་སྟོན་པར་འཛིན་ཅིང་སྐྱབས་སུ་སོང་བ་མ་ཟད། འཁོར་ལོའི་དབྱེན་འབྱེད་པའི་གནས་སྐབས་དེའི་ཚེ་ན་
ཡང་སངས་རྒྱས་ལ་འགྲན་བདོ་བ་ཡིན་ཀྱང་། སྟོན་པར་འཛིན་པ་དང་། སྐྱབས་སུ་འགྲོ་བ་མ་བཏང་ཞེས་སྨྲ་
བ་ལས་མ་འདས་ཏེ། སྐྱབས་སུ་འགྲོ་བ་བཏང་ན་ནང་པར་མི་རུང་བ་ནང་པ་སངས་རྒྱས་པ་སྤྱིའི་ཆོས་སྐད་ཡིན་
པགང་ཞིག ནང་པ་སངས་རྒྱས་པ་མ་ཡིན་པའི་དགེ་སློང་ཞིག་ནི་དེ་བས་ཀྱང་འཇོག་མི་རིགས་པའི་ཕྱིར།
འཁོར་ལོའི་དབྱེན་བྱས་ཟིན་པའི་རྗེས་སུ་ནི་སངས་རྒྱས་དང་ཆོས་ལ་ལོག་པར་ལྟ་ཞིང་སྐྱབས་སུ་འགྲོ་བ་ཡང་
བཏང་ལ། དེ་ལ་བརྟེན་ནས་དགེ་རྩ་ཆད་པས་དགེ་སློང་གི་སྡོམ་པ་བཏང་བ་ཡང་བརྗོད་མ་དགོས་པའི་ཕྱིར།
དེས་ན་འཁོར་ལོའི་དབྱེན་འབྱེད་པ་པའོ་ལྷས་བྱིན་ནི་དགེ་སློང་ལྷས་བྱིན་ཡིན་ལ། དགེ་རྩ་ཆད་པ་དང་ལོག་པ་
ཉིད་དུ་ངེས་པའི་ལྷས་བྱིན་ནི་འཁོར་ལོའི་དབྱེན་གྱི་མཚམས་མེད་བྱས་ཟིན་ཅིང་ལོག་ལྟས་དགེ་རྩ་ཆད་པའི་ལྷས་
བྱིན་ལ་བྱེད་པ་ཡིན་པས་རྩོད་པའི་ཚེ་ལྷས་བྱིན། སྤྱི་ཙམ་པ་དེ། དེ་གཉིས་གང་དུ་ཡང་ཁས་ལེན་མི་རིགས་
པས་ཚིག་སྐྱོན་མ་བཅད་པར་གཞུང་ཆེན་པོའི་སྤམ་བཤད་ལྟར་ཁས་བླངས་ན་འགལ་བ་འདུ་བར་འགྱུར་རོ། །
བྱས་པ་ལ། ཁོ་ན་རེ། དགེ་འདུན་དབྱེན་གྱི་མཚམས་མེད་བྱས་ཤིང་དགེ་རྩ་ཆད་པའི་ལྷས་བྱིན་ཆོས་ཅན།
ཁྱོད་འཁོར་ལོའི་དབྱེན་འབྱེད་པའི་གང་ཟག་མ་ཡིན་པར་ཐལ། དགེ་སློང་མ་ཡིན་པའི་ཕྱིར། འདོད་ན།
ཁྱོད་ཀྱིས་དགེ་འདུན་འཁོར་ལོའི་དབྱེན་གྱི་མཚམས་མེད་མ་བྱས་པར་ཐལ། དགེ་འདུན་འཁོར་ལོའི་དབྱེན་མ་
འབྱེད་པའི་ཕྱིར་ན་མ་ཁྱབ། བྱས་པ་ལ། འོ་ན། དེ་འདྲའི་ལྷས་བྱིན་ཆོས་ཅན། ཁྱོད་ཀྱིས་དགེ་འདུན་
འཁོར་ལོའི་དབྱེན་མ་འབྱེད་པར་དེའི་མཚམས་མེད་ཀྱི་ལས་བྱུང་བར་ཐལ། དེས་འཁོར་ལོའི་དབྱེན་མ་འབྱེད་
པ་གང་ཞིག། དེ་ལ་མཚམས་མེད་ཀྱི་ལས་བྱུང་བའི་ཕྱིར་ན་ཡ་མ་ཁྱབ་ཏེ། འབྱེད་པ་དང་བྱས་པ་ལ་དུས་ཀྱི་
ཁྱད་པར་ཡོད་པའི་ཕྱིར། འོ་ན། ཁོ་རང་ལ། དགེ་རྩ་ཆད་པའི་ལྷས་སྦྱིན་ཆོས་ཅན། ཁྱོད་ཀྱིས་འཁོར་
ལོའི་དབྱེན་འབྱེད་ པར་ ཐལ། འཁོར་ལོའི་དབྱེན་འབྱེད་པའི་མཚམས་མེད་ཀྱི་ལས་བསགས་པའི་ཕྱིར།
བག
290



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ། །
འདོད་ན། དེ་ཆོས་ཅན། ཁྱོད་ཀྱིས་འཁོར་ལོའི་དབྱེན་འབྱེད་ནུས་པར་ཐལ། འདོད་ན། མི་འཐད་
པར་ཐལ། དགེ་སློང་གི་ཚུལ་ཁྲིམས་དང་མི་ལྡན་པའི་གང་ཟག་ཡིན་པའི་ཕྱིར། འཁོར་གསུམ། དེ་ལྟར་
དོགས་པ་བཅད་ནས་སླར་ཡང་དཀྱུས་ལ་འཇུག་པ་ནི།
ཕན་འདོགས་པ་དང་ཡོན་ཏན་ཞིང་། ། ཞེས་སོགས་ཀྱི་སྐབས་སུ། ཕ་མ་གསོད་པ་སོགས་ཁོ་ན་མཚམས་
མེད་དུ་འགྱུར་བའི་རྒྱུ་མཚན་ཡོད་དེ། ཕ་མ་ནི་རང་གི་ལུས་བསྐྱེད་པའི་ཕན་འདོགས་པའི་ཞིང་ཁྱད་པར་ཅན་
ཡིན་པ་དང་། དགྲ་བཅོམ་པ་དང་། དགེ་འདུན་དང་། སངས་རྒྱས་ནི་ཡོན་ཏན་གྱི་ཞིང་ཁྱད་པར་ཅན་
ཡིན་ལ། དེ་དག་བསམ་པས་སྤངས་ཤིང་སྦྱོར་བས་སྲོག་གནས་པ་དང་མཐུན་པ་མེད་པར་བྱས་པའི་ཕྱིར་རོ། །
དེར་མ་ཟད་ཕ་མཚན་གྱུར་པའི་བུད་མེད་དང་། མ་མཚན་གྱུར་པའི་སྐྱེས་པ་བསད་ན་ཡང་མཚམས་མེད་དུ་
འགྱུར་ལ། ཡང་བུད་མེད་གཞན་གྱི་ཟླ་མཚན་ལས་བྱུང་བའི་ནུར་ནུར་པོ་གཞན་གྱི་མངལ་དུ་བླུགས་ནས་གཞན་
དེའི་མངལ་དུ་བསྐྱེད་ན་བུད་མེད་དེ་གཉིས་ལས་གང་བསད་ན་མཚམས་མེད་དུ་འགྱུར་ཞེ་ན། གང་གི་ཟླ་
མཚན་ལས་བྱུང་བ་དེ་ཉིད་དེའི་མ་ཡིན་པས་བུད་མེད་དང་པོ་དེ་བསད་ན་འགྱུར་ལ། མངལ་དུ་འཛིན་པ་དེ་ནི་
མ་མ་ཡིན་པས་དེ་ཙམ་གྱི་གཙོ་བོ་མ་ཡིན་ཀྱང་། མ་དང་འདྲ་བའི་གུས་པར་ནི་བྱར་རིགས་སོ། ། ཕ་མ་ལ་སྦྱོར་བ་
བྱས་ནས་གཞན་བསད་པ་དང་། གཞན་ལ་སྦྱོར་བ་བྱས་ནས་ཕ་མ་བསད་པ་ཡང་མཚམས་མེད་དུ་མི་འགྱུར་ཏེ།
མཚམས་མེད་ནི་སྦྱོར་བ་གང་ལ་བྱས་པ་དེ་ཉིད་ལ་དངོས་གཞི་རྫོགས་པ་དགོས་པའི་ཕྱིར། ཡང་། དགྲ་
བཅོམ་པ་མ་ཡིན་པའི་འདུ་ཤེས་ཀྱིས་དགྲ་བཅོམ་པ་བསད་ན་ནི་མཚམས་མེད་དུ་འགྱུར་ཏེ། འདི་བསད་དོ་
སྙམ་དུ་རྟེན་ངེས་པར་བཟུང་བའི་ཕྱིར་རོ། ། གལ་ཏེ་ཕ་ཡང་ཡིན་དགྲ་བཅོམ་པ་ཡང་ཡིན་པ་ཞིག་བསད་ན་ནི་དགྲ་
བཅོམ་པ་བསད་པའི་མཚམས་མེད་ཀྱི་ལས་གཅིག་མ་གཏོགས་པ་བསད་པའི་མཚམས་མེད་དང་གཉིས་ནི་མི་
འབྱུང་སྟེ། རྟེན་གཅིག་ལས་མེད་པའི་ཕྱིར་རོ། ། དེ་ལ་ལུང་རྣམ་འབྱེད་ལས། ཁྱོད་ཀྱིས་མཚམས་མེད་པ་
གཉིས་བྱས་ཏེ། ཞེས་འབྱུང་བ་ནི། རྒྱུ་གཉིས་ཀྱིས་མཚམས་མེད་པ་བྱས་ཏེ་ཞེས་སྒོ་གཉིས་ནས་སྨྱོས་པ་ཡིན་
པ་ལས་མཚམས་མེད་ནི་གཅིག་ལས་མེད་དོ། ། ཞེས་གསུངས་ལ། ཡིག་ཆ་འགའ་ཞིག་ལས་ནི་མཚམས་མེད་
གཉིས་འབྱུང་བར་ཡང་བཤད་དོ། ། དེ་བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་འབྱིན་པའང་སངས་རྒྱས་
དཀྲོངས་པར་འདོད་ནས་མཚོན་བསྣུན་ན་ལས་མཚོན་བརྡེག་པར་བསམས་པས་བསྣུན་པ་ལ་ནི་མཚམས་མེད་དུ་
ནར
291



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མི་འགྱུར་ཏེ། སྲོག་གཅོད་པའི་བསམ་པ་མེད་པའི་ཕྱིར་རོ། ། དེ་བཞིན་དུ་དགྲ་བཅོམ་པ་མ་ཐོབ་པ་ལ་མཚོན་
བསྣུན་པའི་འོག་ཏུ་དགྲ་བཅོམ་ཐོབ་པར་གྱུར་ལ། བསྣུན་པ་དེའི་རྒྱན་གྱིས་དགྲ་བཅོམ་པ་གྲོངས་པ་ལ་ཡང་
མཚམས་མེད་དུ་མི་འགྱུར་ཏེ། དེས་དགྲ་བཅོམ་པའི་རྟེན་ལ་སྦྱོར་བ་མ་བྱས་པའི་ཕྱིར་རོ། ། གཞན་ཡང་འདི་
དག་ལ་མཚམས་མེད་དུ་འགྱུར་མི་འགྱུར་གྱི་ཞིབ་ཆ་བྱེད་རྒྱུ་མང་བར་མཆིས་ཀྱང་ཡི་གེས་འཇིགས་པས་མ་སྤྲོས་ཏེ་
འགྲེལ་པ་རྣམས་ལ་བལྟས་ཤིང་ཞིབ་ཏུ་བསམས་ན་ཤེས་སོ། ། གང་ཞིག་མཚམས་མེད་ཀྱི་སྦྱོར་བ་བྱས་ནས་དེ་མ་
སྤངས་པར་འདོད་ཆགས་དང་བྲལ་བའི་འབྲས་བུ་ཕྱིར་མི་འོང་དང་དགྲ་བཅོམ་པ་ཐོབ་པ་ནི་མི་སྲིད་ན་མཚམས་
མེད་དངོས་བྱས་ན་ལྟ་སྨོས་ཅི་དགོས་པའི་ཕྱིར་རོ། ། མཚམས་མེད་མ་གཏོགས་པའི་ལས་ལམ་གཞན་གྱི་སྦྱོར་བ་
བྱས་པ་ལ་ནི་འཕགས་ལམ་སྐྱེ་ཞིང་། འཕགས་ལམ་སྐྱེས་པ་དེ་ལ་ནི་སྦྱོར་བ་བྱས་པ་དེའི་ལས་ལམ་དངོས་མི་སྐྱེ་སྟེ།
འཕགས་ལམ་སྐྱེས་པའི་རྟེན་དེ་དང་ལས་ཀྱི་ལམ་དེ་དག་ཤིན་ཏུ་འགལ་བའི་ཕྱིར་རོ། ། ཐེག་ཆེན་པ་ལྟར་ན་
མཚམས་མེད་བྱས་པས་ཀྱང་ཚེ་དེ་ལ་འབྲས་བུ་ཐོབ་པར་གསུངས་ལ། ལུགས་འདིར་ནི་མེད་པར་གསུངས་པ་
ལྟར་སྣང་མོད། དེ་ལྟ་ན་རྒྱལ་པོ་མ་སྐྱེས་དགྲ་དེ་མཚམས་མེད་བྱས་ལ་དགེ་རྩ་མ་ཆད་པའི་གང་ཟག་ཏུ་འདོད་
ཅིང་། ཡང་ཚེ་དེ་ལ་དགྲ་བཅོམ་པ་ཐོབ་ཚུལ་ཞིག་ཀྱང་བཤད་ན། ཕྱི་མ་འདི་ལུགས་འདིར་ཁས་ལེན་མི་
རིགས་པར་འགྱུར་བ་མ་ཟད་མ་སྐྱེས་དགྲ་ཚེ་ཕྱི་མ་ལ་དམྱལ་བར་སྐྱེས་པར་འདོད་དགོས་ན་དེ་ལྟར་དུ་ཁས་ལེན་
རིགས་སམ། གཞན་ཡང་ལུགས་འདིར་མཚམས་མེད་བྱས་ཕྱིན་ཆད་གཉེན་པོ་སྟོབས་བཞིས་ཇི་ཙམ་བཤགས་
ཀྱང་རྣམ་སྨིན་དམྱལ་བར་སྐྱེ་བ་བཟློག་ཏུ་མེད་པར་ངེས་པར་འདོད་དགོས་སམ་དཔྱད་པར་བྱ་བའི་གཞིར་སྣང་
ངོ། ། །
དགེ་འདུན་དབྱེ་ཕྱིར་རྫུན་སྨྲ་བ། ། ཞེས་སོགས་ཀྱི་དོན་ནི་གོང་དུ་བཤད་པ་ལྟར་མཚམས་མེད་ལྔའི་ནང་
ནས་དགེ་འདུན་དབྱེན་གྱི་མཚམས་མེད་ནི་ཁ་ན་མ་ཐོ་བ་རབ་ཏུ་ལྕི་བ་ཡིན་ཏེ། དགེ་འདུན་བྱེ་ནས་སླར་མ་
འདུམས་ཀྱི་བར་དུ་གང་ཟག་སུའི་རྒྱུད་ལ་ཡང་ལམ་གསར་དུ་མི་སྐྱེ་བས་མཐོ་རིས་དང་བྱང་གྲོལ་གྱི་བར་དུ་གཅོད་
པའི་ཕྱིར་དང་། ལྷ་དང་བཅས་པའི་འཇིག་རྟེན་འཁྲུགས་ཤིང་ཡིད་མི་བདེ་བ་དང་རང་དབང་མེད་པ་དང་།
དྲན་པ་ཉམས་པར་བྱས་པའི་ཕྱིར་དང་། རྣམ་སྨིན་བར་བསྐལ་གཅིག་ཏུ་མནར་མེད་དུ་སྐྱེ་བའི་ཕྱིར་རོ། ། དེ་
ལས་དེ་བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་འབྱིན་པ་རྣམ་སྨིན་ཡང་བ་དང་། དེ་ལས་དགྲ་བཅོམ་
292



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
པ་བསད་པ་དང་། དེ་ལས་མ་བསད་པ་དང་། དེ་ལས་ཕ་བསད་པ་རྣམས་རིམ་པ་བཞིན་ཡང་བ་ཡིན་ནོ། །
འོ་ན། མདོ་ལས། ཉེས་པ་གསུམ་གྱི་ནང་ནས་ཡིད་ཀྱི་ལས་གསུམ་ལྕི་བ་དང་། དེའི་ནང་ནས་ཀྱང་ལོག་ལྟ་
ལྕི་བར་གསུངས་པ་དང་འགལ་ལོ། ། ཞེ་ན་མི་འགལ་ཏེ། ཡིད་ཀྱི་ལས་གསུམ་ངེས་ པར་ལྕི་བ་ཡིན་ ཏེ།
མཚམས་མེད་ཀྱི་ལས་སུ་འགྱུར་བ་ཡང་ཡུལ་ཁྱད་པར་ཅན་ལ་ཀུན་སློང་སྲོག་གཅོད་འདོད་ཀྱི་སེམས་པ་ལ་ངེས་
པར་ལྟོས་དགོས་པའི་ཕྱིར་དང་། ལོག་ལྟ་ལྕི་བར་གསུངས་པ་ནི་མི་དགེ་བ་གཞན་གྱིས་དགེ་རྩ་གཅོད་མི་ནུས་ལ་
ལོག་ལྟས་གཅོད་ནུས་པས་ན་ནུས་པའི་སྒོ་ནས་ལྕི་བར་གསུངས་པ་དང་། སྐབས་འདིར་དགེ་འདུན་དབྱེན་གྱི་
མཚམས་མེད་ལྕི་བར་གསུངས་པ་ནི་རྣམ་སྨིན་ལྕི་བའི་དབང་དུ་མཛད་པ་ཡིན་པས་སྐབས་སོ་སོའི་བྱེ་བྲག་ཕྱེད་
པར་བྱས་ལ། དེས་ན་རྣམ་སྨིན་གྱི་དབང་དུ་བྱས་ན་མི་དགེ་བའི་ནང་ནས་དགེ་འདུན་དབྱེན་གྱི་མཚམས་མེད་
ལྕི་ཤོས་ཡིན་ནོ། །
འཇིག་རྟེན་པ་ཡི་དགེ་བ་ལ། ། ཞེས་སོགས་ཀྱི་སྐབས་སུ། འོ་ན། ལས་དགེ་བ་རྣམས་ལས་འབྲས་བུ་
གང་ཆེ་ཞེ་ན། ཟག་བཅས་འཇིག་རྟེན་པའི་དགེ་བའི་དབང་དུ་བྱས་ན་སྲིད་རྩེའི་སེམས་པ་འབྲས་བུ་རབ་ཏུ་ཆེ་
སྟེ། དེའི་རྣམ་སྨིན་བསྐལ་པ་ཆེན་པོ་བརྒྱད་ཁྲིར་སྡུག་བསྔལ་ཉེ་བར་ཞི་བ་ཐོབ་པའི་ཕྱིར། བྲལ་འབྲས་ཀྱི་
དབང་དུ་བྱས་ན། འཇིག་རྟེན་ལས་འདས་པ་རྡོ་རྗེ་ལྟ་བུའི་ཏིང་ངེ་འཛིན་བྲལ་འབྲས་ཆེ་སྟེ། ཁམས་གསུམ་
གྱི་ཉོན་མོངས་ཐམས་ཅད་སྤངས་པའི་སྤང་བ་ཐོབ་པའི་ཕྱིར་རོ། །
མ་དགྲ་བཅོམ་མ་སུན་འབྱིན་དང་། ། ཞེས་སོགས་ཀྱི་སྐབས་སུ་མཚམས་མེད་དང་ཉེ་བ་ལྔ་བཤད་པ་སྟེ།
དེ་དག་ཀྱང་གང་ཞེ་ན། མ་ཡང་ཡིན་དགྲ་བཅོམ་མ་ཡང་ཡིན་པ་ཞིག་འདོད་ལོག་གིས་སུན་ཕྱུང་བ་དང་།
བྱང་ཆུབ་སེམས་དཔའ་ངེས་པ་ལ་གནས་པ་གསོད་པ་དང་། འཕགས་པ་སློབ་པའི་གང་ཟག་བདུན་པོ་གང་
ཡང་རུང་བ་གསོད་པ་དང་། དགེ་འདུན་གྱི་ཞལ་གྱི་འདུ་བའི་སྒོ་འཕྲོག་པ་དང་། ཞེ་སྡང་ལ་སོགས་པས་ཀུན་
ནས་བསླངས་ཏེ་མཆོད་རྟེན་སོགས་སྐུ་གསུང་ཐུགས་ཀྱི་རྟེན་འཇིག་པར་བྱེད་པ་རྣམས་ནི་རིམ་པ་བཞིན་མ་དང་།
ཕ་དང་། དགྲ་བཅོམ་པ་གསོད་པ་དང་། དགེ་འདུན་གྱི་དབྱེན་བྱེད་པ་དང་། དེ་བཞིན་གཤེགས་པ་ལ་
ངན་སེམས་ཀྱིས་ཁྲག་འབྱིན་པའི་མཚམས་མེད་རྣམས་དང་ཉེས་པ་ཆ་འདྲ་ཞིང་མཚུངས་པས་ན་དེ་རྣམས་དང་ཉེ་
བ་ཞེས་བྱ་སྟེ། ། འདི་རྣམས་ཀྱིས་ཀྱང་དམྱལ་བ་ཁོ་ནར་སྐྱེ་བར་བྱེད་ལ། འོན་ཀྱང་མཚམས་མེད་དང་ཆ་
293



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཐམས་ཅད་ནི་མི་མཚུངས་ཏེ། དུས་དང་རྣམ་སྨིན་ཆེ་ཆུང་སོགས་ཁྱད་པར་ཡོད་པའི་ཕྱིར་རོ། ། འདིར་དགེ་
འདུན་གྱི་འདུ་བའི་སྒོ་འཕྲོག་པ་ཞེས་པ་ནི་དགེ་འདུན་འཚོ་བར་བྱེད་པའི་ཞལ་དུ་གསོལ་བར་བྱ་བ་གང་ཡིན་པ་དེ་
འཕྲོག་པ་ལ་བྱེད་པ་སྟེ། དེས་ནི་རྣམ་སྨིན་དམྱལ་པ་ཆེན་པོར་ལྷུང་ལ། ཞལ་དུ་འདུ་བ་མ་ཡིན་པའི་ཡོ་བྱད་
གཞན་འཕྲོག་ན་ནི་མནར་མེད་པའི་འཁོར་མུན་ནག་ཆེན་པོ་ལ་སོགས་པར་སྐྱེ་བར་བཤད་དོ། དེ་ཡང་སྤྱིར་
དཀོན་མཆོག་གི་ཡོ་བྱད་ནི་ཆུང་ངུ་ཞིག་བླངས་ན་ཡང་རྣམ་སྨིན་ཆེན་པོར་འགྱུར་ལ། དེའི་ནང་ནས་སངས་
རྒྱས་དང་ཆོས་ཀྱི་ཡོ་བྱད་ནི་རིས་མཐུན་པ་སླར་ཕུལ་ན་དག་པར་འགྱུར་ལ། དགེ་འདུན་གྱི་ཡོ་བྱད་བླངས་པ་ནི་
རྣམ་སྨིན་གྱི་ཚོར་བ་མ་མྱོང་བར་དག་པར་མི་འགྱུར་ཏེ་ཞིང་ལྕི་བའི་ཕྱིར་ཞེས་གསུངས་པས་ན་ཤིན་ཏུ་བག་ཡོད་
པར་བྱའོ། །
བཟོད་དང་ཕྱིར་མི་འོང་དགྲ་བཅོམ། ། ཞེས་སོགས་ཀྱི་སྐབས་སུ། ། གཞན་ཡང་གེགས་བྱེད་པའི་རྣམ་སྨིན་
དང་བཅས་པའི་ལས་གསུམ་ཡོད་དེ། ངན་སོང་དུ་ངེས་པར་སྐྱེ་འགྱུར་གྱི་ལས་དང་། འདོད་པར་ངེས་པར་
སྐྱེ་འགྱུར་དང་། ཁམས་གོང་དུ་ངེས་པར་སྐྱེ་འགྱུར་གྱི་ལས་གསུམ་གྱིས་རིམ་པ་བཞིན་སྦྱོར་ལམ་བཟོད་པ་ཐོབ་
པ་དང་། ཕྱིར་མི་འོང་ཐོབ་བ་དང་། དགྲ་བཅོམ་པ་ཐོབ་པ་གསུམ་ལ་གེགས་བྱེད་པ་ཡིན་ཏེ། དེ་རྣམས་
ཐོབ་པ་ལ་ལས་དེ་དག་ངེས་པར་སྤངས་དགོས་པའི་ཕྱིར་རོ། ། །
ས
བྱང་སེམས་ངེས་གནས་བཤད་པ།
གང་ནས་བྱང་ཆུབ་སེམས་དཔའ་ཡིན། ཞེས་སོགས་ཀྱི་སྐབས་སུ། འོ་ན། བྱང་ཆུབ་སེམས་དཔའ་
ངེས་པ་ལ་གནས་པ་ཞེས་བཤད་ན། དེ་ས་མཚམས་གང་ནས་ཡིན་ཞེ་ན། མཚན་སུམ་ཅུ་རྩ་གཉིས་རྣམ་པར་
སྨིན་པ་ཅན་གྱི་ལས་གསོགས་པའི་མགོ་བརྩམས་པ་དེ་ནས་བཟུང་སྟེ་བྱང་ཆུབ་སེམས་དཔའ་ངེས་གནས་སུ་འཇོག་
པ་སྟེ། བསྐལ་པ་བརྒྱ་ན་སངས་རྒྱས་ཐོབ་པར་ངེས་པ་ཞེས་བྱ་བའི་དོན་ཏོ། ། བྱང་སེམས་དེ་ནི་དེ་ཕན་ཆད་བདེ་
འགྲོར་སྐྱེ་བ་དང་། དེའི་ནང་ནས་ཀྱང་རྒྱལ་རིགས་ཤིང་སཱ་ལ་ཆེན་པོ་ལྟ་བུ་ལ་སོགས་པའི་རིགས་མཐོ་བར་སྐྱེ་བ་
དང་། མིག་སོགས་དབང་པོ་ཚང་བར་འགྱུར་བ་དང་། ཕོར་འགྱུར་བ་དང་། སྐྱེ་བ་ཐམས་ཅད་དུ་ཚེ་
རབས་དྲན་པ་དང་། བསྐལ་པ་བརྒྱ་ལས་ཕྱིར་མི་ལྡོག་པར་སངས་རྒྱས་ཐོབ་པར་འགྱུར་བ་ཞེས་བྱ་བའི་ཁྱད་
294



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
ཆོས་དྲུག་དང་ལྡན་ནོ། ། མཚན་རྣམ་པར་སྨིན་པ་ཅན་གྱི་ལས་དེ་ཡང་རྟེན་གྱི་ཁྱད་པར་ཛམྦུ་གླིང་གི་སྐྱེས་པ་ཕོའི་
དབང་པོ་དང་ལྡན་པའི་རྟེན་ལ་གསོག་པར་བྱེད་ཀྱི། འགྲོ་བ་གཞན་དང་། གླིང་གཞན་དང་། གང་ཟག་
གཞན་གྱི་རྟེན་ལ་ནི་མ་ཡིན་ནོ། ། ཡུལ་གྱི་ཁྱད་པར། སྟོན་པ་མངོན་སུམ་དུ་བཞུགས་པ་ལ་གསོག་པར་བྱེད་པ་
དང་། དམིགས་པའི་ཁྱད་པར་སངས་རྒྱས་ལ་དམིགས་པའི་སེམས་པ་དགེ་བ་ཡིན་གྱི་མཐོ་རིས་དང་ཐར་པ་
གཞན་ལ་དམིགས་པ་མ་ཡིན་པ་དང་། ངོ་བོའི་ཁྱད་པར་བསམ་བྱུང་གི་དགེ་བ་ཡིན་གྱི། ཐོས་བྱུང་ནི་དམན་
པའི་ཕྱིར་མ་ཡིན་ལ། སྒོམ་བྱུང་ཡང་མ་ཡིན་ཏེ། སྒོམ་བྱུང་ཟག་མེད་ནི་མ་ཐོབ་ཅིང་། ཟག་བཅས་ཁམས་
གོང་མར་སྐྱེ་བའི་རྒྱུ་ནི་མཚན་གྱི་རྒྱུར་མི་རུང་ལ། ཐར་པ་ལ་བརྟེན་པ་ནི། བསམ་གཏན་མཐའ་རྟེན་གཅིག་
ལ་ཀུན། ། ཞེས་སྦྱོར་ལམ་ནས་བཟུང་སྟན་གཅིག་ཁོ་ན་ལ་བསྐྱེད་པའི་ཕྱིར་དེའི་གོང་དུ་མི་འབྱུང་ངོ་། ། དུས་ཀྱི་
ཁྱད་པར་ནི་འཚང་རྒྱ་བ་ལ་བསྐལ་པ་ཆེན་པོ་བརྒྱ་ལུས་པ་ན་ལས་དེ་འཕེན་ཅིང་གསོག་པར་བྱེད་དོ། ། འདི་བསྐལ་
པ་བརྒྱ་བས་མང་དུ་ལུས་པ་ན་འཕེན་པ་མི་སྲིད་ལ་ཉུང་དུ་ལུས་པ་ན་འཕེན་པ་སྲིད་དེ། བདག་ཅག་གི་སྟོན་པས་
བསྐལ་པ་དགུ་བཅུ་རྩ་གཅིག་ལུས་པ་ན་ལས་དེ་འཕངས་པར་བཤད་ལ། གཞན་ཡང་བྱང་སེམས་ངེས་གནས་
ཡིན་ན་འཚང་རྒྱ་བ་ལ་བསྐལ་པ་བརྒྱར་ལུས་པས་མ་ཁྱབ་སྟེ། མཚན་རྣམ་པར་སྨིན་པ་ཅན་གྱི་ལས་གསོག་པའི་
མགོ་བརྩམས་པ་ནས་བཟུང་སྟེ་སངས་མ་རྒྱས་ཀྱི་བར་བྱང་སེམས་ངེས་གནས་སུ་འཇོག་རིགས་པའི་ཕྱིར་རོ།
རེ་རེའང་བསོད་ནམས་བརྒྱ་ལས་སྐྱེ། ། ཞེས་པའི་སྐབས་སུ། མཚན་སོ་གཉིས་པོ་དེ་དག་རེ་རེའང་
བསོད་ནམས་བརྒྱ་བརྒྱ་ལས་སྐྱེས་པ་སྟེ། བརྒྱའི་ཚད་ཀྱང་འགའ་ཞིག་ནི། སེམས་ཅན་སྤྱིའི་ལས་ཀྱིས་སྟོང་
གསུམ་ཆགས་པ་ཇི་སྙེད་པ་དེ་ཙམ་དང་མཉམ་པའི་བསོད་ནམས་བརྒྱས་སྐྱེས་བུ་ཆེན་པོའི་མཚན་གཅིག་འགྲུབ་པ་
ནས་སུམ་ཅུ་རྩ་གཉིས་ཀྱི་བར་དུ་དེ་དང་འདྲ་བར་འདོད་པ་དང་། བརྒྱའི་གྲངས་ངེས་ཀྱང་། ཁ་ཅིག
སངས་རྒྱས་ཀྱི་སྐྱེ་བའི་སྐུ་མཚན་སུམ་ཅུ་རྩ་གཉིས་དང་། ཆོས་ཀྱི་སྐུ་མ་འདྲེས་པ་བཅོ་བརྒྱད་དེ་ལྔ་བཅུ་ལ་
དམིགས་པའི་སེམས་པ་ལྔ་བཅུ་དང་། བདག་ཀྱང་འདི་འདྲ་བ་ཐོབ་པར་གྱུར་ཅིག་སྙམ་པའི་སེམས་པ་གཞན་
ལྔ་བཅུ་སྟེ་བརྒྱ་ཡིན་ནོ། ། ཞེས་འདོད་པ་སོགས་འདོད་ཚུལ་མང་ལ། གཞན་ཡང་སངས་རྒྱས་ཀྱི་བ་སྤུའི་ཁུང་བུ་
དང་། དཔེ་བྱད་དང་། མཛོད་སྤུ་དང་། གཙུག་ཏོར་དང་། གསུང་ཆོས་ཀྱི་དུང་འགྲུབ་ཚུལ་སོགས་
མདོ་སྡེ་རྣམས་ལས་ཁྱད་པར་མི་འདྲ་བ་མང་དུ་གསུངས་པ་རྣམས་མཐའ་དག་འགོད་པར་མ་ལངས་པས་རྒྱས་
295



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འགྲེལ་རྣམས་སུ་བལྟ་བར་བྱའོ། །
།
རྣམ་གཟིགས་མར་མེ་རིན་ཆེན་གཙུག ། ཞེས་པ་ནས། དེ་མ་ཐག་ལ་ཏིང་འཛིན་བློ། ། ཞེས་པའི་
བར་གྱིས་སྟོན་པ་མཉམ་མེད་ཤཱཀྱའི་རྒྱལ་པོས་གྲངས་མེད་གསུམ་དུ་སངས་རྒྱས་ཇི་ཙམ་བསྙེན་བཀུར་བ་དང་།
ཕར་ཕྱིན་དང་པོ་བཞི་རིམ་པ་བཞིན་རྫོགས་པར་མཛད་པའི་མཐར་བྱང་ཆུབ་ཀྱི་སྔ་རོལ་དེ་མ་ཐག་ཏུ་ཏིང་ངེ་
འཛིན་བསམ་གཏན་དང་། བློ་སྟེ་ཤེས་རབ་ཀྱི་ཕར་ཕྱིན་ཡོངས་སུ་རྫོགས་པར་མཛད་པའི་བར་རྣམས་སྟོན་པ་
སྟེ། དེ་དག་ཀྱང་རྩ་བ་ཉིད་ལ་ཚིག་འགྲེལ་ཞིབ་ཏུ་ཐེབས་ན་ཤེས་སླ་བས་མ་སྤྲོས་སོ། ། ། །
བསོད་ནམས་བྱ་བའི་གཞི་དང་སྦྱིན་པའི་དབྱེ་བ།
།
གསུམ་པོ་བསོད་ནམས་བྱ་བ་དང་། ། ཞེས་སོགས་ཀྱི་སྐབས་སུ། མདོ་ལས། སྦྱིན་པ་ལས་བྱུང་བ་དང་།
ཚུལ་ཁྲིམས་ལས་བྱུང་བ་དང་། སྒོམ་པ་ལས་བྱུང་བ་གསུམ་ལ་བསོད་ནམས་བྱ་བའི་གཞི་གསུམ་ཞེས་གསུངས་
ཏེ། དེ་དག་གིས་འབྲས་བུ་ཡིད་དུ་འོང་བ་འབྱིན་པས་ན་བསོད་ནམས་དང་། ལས་ཀྱི་ངོ་བོ་ཡིན་པས་བྱ་བ་
དང༌། ཀུན་སློང་གི་སེམས་པ་འཇུག་པའི་གཞི་ཡིན་པའི་ཕྱིར་གཞི་ཞེས་བྱ་སྟེ། དཔེར་ན་ལུས་ངག་གི་ལས་ནི་
བདུན་ལས་དང་ལས་ཀྱི་ལམ་གཉིས་ཀ་ཡིན་ལ། ཡིད་ཀྱི་གསུམ་ལས་ཀྱི་ལམ་ཁོ་ན་ཡིན་པས་ཐམས་ཅད་ལ་ལས་
ཀྱི་ལམ་ཞེས་བརྗོད་པ་བཞིན་ནོ། ། དེ་ཡང་སྦྱིན་པ་ལས་བྱུང་བའི་ལུས་ངག་གི་བསོད་ནམས་དང་། བྱ་བ་དང་།
གཞི་གསུམ་ག་ཡིན་ལ། ཀུན་སློང་གི་སེམས་པ་ནི་བསོད་ནམས་དང་བྱ་བ་ཡིན་གྱི་གཞི་མ་ཡིན་ལ། དེ་དང་
མཚུངས་ལྡན་གྱི་ཆོས་ཚོར་བ་ལ་སོགས་པ་གཞན་ནི་བསོད་ནམས་ཁོ་ན་ཡིན་ནོ། ། ཚུལ་ཁྲིམས་ལས་བྱུང་བ་ནི་ལུས་
ངག་གི་ལས་ཁོ་ན་ཡིན་པས་གསུམ་ག་ཡིན་ལ། སྒོམ་པ་ལས་བྱུང་བ་ལ་བྱམས་པ་ནི་བསོད་ནམས་དང་བསོད་
ནམས་བྱ་བའི་གཞི་གཉིས་ཀ་ཡིན། དེ་དང་མཚུངས་ལྡན་གྱི་སེམས་པ་དང་བསམ་གཏན་དང་ཟག་མེད་ཀྱི་སྡོམ་
པ་ནི་བསོད་ནམས་དང་བྱ་བ་གཉིས་ཀ་ཡིན། བྱམས་པ་དང་ལྷན་ཅིག་འབྱུང་བའི་ཚོར་བ་ལ་སོགས་པ་ནི་
བསོད་ནམས་ཁོ་ན་ཡིན་ནོ། ། འདིར་སྦྱིན་པ་དང་ཚུལ་ཁྲིམས་ལས་བྱུང་བ་ཞེས་སོགས་གསུངས་པ་ཡང་སྦྱིན་པའི་
འབྲས་བུ་སོགས་ལ་བྱེད་པ་མ་ཡིན་ཏེ། སྦྱིན་སོགས་ཀྱི་རང་བཞིན་ཉིད་ལ་སྦྱིན་པ་ལས་བྱུང་བ་ཞེས་སོགས་
གསུངས་པ་ཡིན་ནོ། ། འོ་ན། སྦྱིན་པ་ཉིད་གང་ཞེ་ན། སྐྱེས་བུ་གང་གིས་བསམ་པ་དགེ་བས་བདོག་པའི་
སམ་
296



༢ལགས་
ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ། །
དངོས་པོ་གཞན་ལ་སྦྱིན་པར་བྱེད་པ་དེ་ནི་སྦྱིན་པ་ཡིན་ལ། དེ་ཡང་ཡུལ་བཟང་པོ་ལ་མཆོད་པར་འདོད་པ་དང་།
དམན་པ་ལ་ཕན་གདགས་པར་འདོད་པས་གཏོང་བ་ནི་སྦྱིན་པ་ཁྱད་པར་ཅན་ཡིན་ལ། འཇིགས་པ་དང་ལན་
ལ་རེ་བ་སོགས་ནི་རྣམ་པར་མ་དག་པའི་སྦྱིན་པའམ་དམན་པའི་སྦྱིན་པ་ཡིན་ནོ། ། དེས་ན་སྦྱིན་པའི་ལས་དེ་ཡང་
ལུས་ངག་གི་ལས་ཀུན་ནས་སློང་བའི་སེམས་པ་མཚུངས་ལྡན་དང་བཅས་པ་སྟེ། འཁོར་དང་བཅས་ན་ཕུང་པོ་
ལྔ་པ་ཅན་ཡིན་ལ། སྦྱིན་པ་དེའི་འབྲས་བུ་ནི་ལོངས་སྤྱོད་ཆེན་པོ་ཅན་ནོ། །
བདག་གཞན་དོན་ཕྱིར་གཉིས་དོན་ཕྱིར། ། ཞེས་སོགས་ཀྱི་སྐབས་སུ། སྦྱིན་པའི་དབྱེ་བ་ལ་བཞི་སྟེ།
སྦྱིན་པའི་ཡུལ་གྱི་དོན་དང་བདག་གི་དོན་གཉིས་ལས། བདག་གི་དོན་ཁོ་ནའི་ཕྱིར་དུ་སྦྱིན་པ་ནི། འཕགས་
པ་འདོད་པའི་འདོད་ཆགས་དང་མ་བྲལ་བ་ཞིག་གམ། སོ་སྐྱེ་འཇིག་རྟེན་པའི་ལམ་གྱིས་འདོད་ཆགས་དང་བྲལ་
བ་ལྟ་བུས་མཆོད་རྟེན་ལ་སྦྱིན་པའམ་ཕུལ་བ་སྟེ། དེས་བདག་ཉིད་ལ་ཕན་པ་ལས་མཆོད་རྟེན་ལ་ཕན་པ་མེད་
པའི་ཕྱིར་རོ། ། གཞན་གྱི་དོན་ནམ་སྦྱིན་ཡུལ་ཁོ་ནའི་ཕྱིར་སྦྱིན་པ་ནི། འཕགས་པ་དེས་འདོད་པ་ལ་འདོད་
ཆགས་དང་བྲལ་བས་སེམས་ཅན་གཞན་ལ་སྦྱིན་པ་སྟེ། དེའི་མཐོང་ཆོས་མྱོང་འགྱུར་གྱི་འབྲས་བུ་ནི་ཚེ་དེ་ལ་
འབྱིན་པས་དེ་ཙམ་མ་གཏོགས་ཕྱི་མ་ཕན་ཆད་དུ་རང་ཉིད་ལ་རྣམ་སྨིན་གྱི་འབྲས་བུ་སྨིན་པ་མེད་དེ། སྦྱིན་པའི་
རྣམ་སྨིན་གྱི་འབྲས་བུ་ནི་འདོད་པའི་སས་བསྡུས་ཡིན་ལ། འདོད་པ་ལ་འདོད་ཆགས་དང་བྲལ་བའི་འཕགས་པ་
སླར་འདོད་པར་སྐྱེ་བ་མི་སྲིད་པའི་ཕྱིར། རྒྱུ་མཚན་དེས་གཞན་ཁོ་ནའི་ཕྱིར་དུ་སྦྱིན་པར་བཞག་གོ། གཉིས་
ཀའི་དོན་དུ་སྦྱིན་པ་ནི། འཕགས་པ་འདོད་པ་ལ་འདོད་ཆགས་དང་མ་བྲལ་བའམ། སོ་སྐྱེ་འཇིག་རྟེན་པའི་
ལམ་གྱིས་འདོད་པ་ལ་ཆགས་པ་དང་བྲལ་བ་གང་རུང་གི་སེམས་ཅན་གཞན་ལ་སྦྱིན་པ་སྟེ། དེས་ནི་གཞན་ལ་
ཡང་ཕན་ལ། བདག་ཉིད་ལ་ཡང་ཕྱི་མར་ཕན་ཏེ། ཕྱི་མ་འདོད་པར་སྐྱེ་བ་ལེན་བའི་ཚེ་རྣམ་སྨིན་འབྱིན་པས་
སོ། ། སྦྱིན་པ་དང་པོ་དང་གསུམ་པ་འདི་གཉིས་ཀྱི་མཚན་གཞིར་ནི། སོ་སྐྱེ་འདོད་པ་ལ་འདོད་ཆགས་དང་མ་
བྲལ་བའི་སྦྱིན་པ་ཡང་བཞག་ཆོག་སྟེ། དེས་མཆོད་རྟེན་ལ་ཕུལ་ན་བདག་ཉིད་ཁོ་ནར་ཕན་ལ། སེམས་ཅན་
གཞན་ལ་སྦྱིན་ན་བདག་གཞན་གཉིས་ཀ་ལ་ཕན་པ་གོང་དང་མཚུངས་པའི་ཕྱིར། གཉིས་ཀའི་དོན་དུ་མ་ཡིན་
པའི་ཕྱིར་སྦྱིན་པ་ནི། འཕགས་པ་འདོད་པ་ལ་འདོད་ཆགས་དང་བྲལ་བས་མཆོད་རྟེན་ལ་སྦྱིན་པ་སྟེ། འདི་
ཡང་མཐོང་ཆོས་མྱོང་འགྱུར་མ་གཏོགས་ཕྱི་མ་ཕན་ཆད་བདག་ཉིད་ལ་རྣམ་སྨིན་མི་འབྱིན་ལ། མཆོད་རྟེན་ལ་
297



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཡང་ཕན་པ་མེད་པའི་ཕྱིར་རོ། ། དེ་ལ་ཁོ་ན་རེ། སྦྱིན་པ་དང་པོ་དང་། བཞི་པ་གཉིས་ཆོས་ཅན། བདག་
གི་དོན་དུ་སྦྱིན་པ་ཡིན་པར་ཐལ། བདག་ལ་ཕན་པའི་ཕྱིར་དུ་སྦྱིན་པའི་ཕྱིར། དེར་ཐལ། དེའི་རྣམ་སྨིན་
བདག་ལ་ཕན་པའི་ཕྱིར། དེར་ཐལ། བདག་གི་ཚེ་དེ་ལ་ཕན་པ་ཡོད་པའི་ཕྱིར་ན། མ་ཁྱབ་སྟེ། འདིའི་
དངོས་བསྟན་གྱི་བདག་ལ་ཕན་མི་ཕན་ནི་བདག་ཉིད་ལ་ཕྱི་མ་ཕན་ཆད་དུ་རྣམ་སྨིན་འབྱིན་མི་འབྱིན་ལ་བྱེད་པར་
སྣང་བའི་ཕྱིར་རོ། །
དེ་ཡི་ཁྱད་པར་སྦྱིན་བདག་དང་། ། ཞེས་སོགས་ཀྱི་སྐབས་སུ། སྦྱིན་པ་དེ་ཡང་ཁྱད་པར་འཕགས་པའམ་
རྣམ་པར་དག་པའི་སྦྱིན་པར་འགྱུར་བ་ལ་སྦྱིན་བདག་དང་། དངོས་པོ་དང་། ཞིང་གསུམ་ཁྱད་པར་དུ་
འཕགས་པ་དགོས་པ་སྟེ། དང་པོ་སྦྱིན་བདག་ཁྱད་པར་དུ་འཕགས་པ་བསྟན་པ་ལ། སྦྱིན་བདག་ཁྱད་
འཕགས་དད་སོགས་ཀྱིས། ། ཞེས་སོགས་གསུངས་ཏེ། དད་པ་དང་། ཚུལ་ཁྲིམས་དང་། གཏོང་བ་དང་།
ཐོས་པ་དང་། ངོ་ཚ་ཤེས་པ་དང་། ཁྲེལ་ཡོད་པ་དང་། ཤེས་རབ་ཕུན་སུམ་ཚོགས་པ་སྟེ་འཕགས་ནོར་
བདུན་དང་ལྡན་པ་དང་། འདོད་པ་ཆེན་པོ་དང་མི་ལྡན་པའི་གང་ཟག་གིས་སྦྱིན་པའོ། ། ཚུལ་ཇི་ལྟར་དུ་ཞེ་ན།
དད་པ་དང་གུས་པར་བྱས་ཏེ་སྦྱིན་པ་དང་། རང་གི་ལག་གིས་སྦྱིན་པ་དང་། ཉེ་བར་མཁོ་བའི་དུས་སུ་སྦྱིན་
པ་དང་། གཞན་ལ་མི་གནོད་པར་སྦྱིན་པ་སྟེ། ཚུལ་དེ་དག་གི་འབྲས་བུ་རིམ་པ་བཞིན། ཕྱི་མ་ལ་རང་གི་
འཁོར་གྱིས་བཀུར་སྟི་བྱེད་པ་དང་། ལོངས་སྤྱོད་རྒྱ་ཆེན་པོ་ལ་རང་དབང་འབྱོར་བར་འགྱུར་བ་དང་། རང་
ལ་དགོས་པའི་དུས་སུ་རྙེད་པ་དང་། ལོངས་སྤྱོད་ལ་དགྲ་དང་མེ་ལ་སོགས་པས་བར་ཆད་མེད་པར་རྙེད་པར་
འགྱུར་པའོ། ། འདིར་གཞན་ལ་གནོད་པ་ཞེས་པ་ནི། གཞན་ལས་མ་བྱིན་པར་བླངས་ཏེ་སྦྱིན་པར་བྱེད་པའོ། །
ཁ་དོག་ལ་སོགས་ཕུན་སུམ་དངོས། ། ཞེས་སོགས་ཀྱིས་དངོས་པོ་ཁྱད་པར་དུ་འཕགས་པ་བསྟན་པ་སྟེ།
ཁ་དོག་སྒྲ་དྲི་རོ་རེག་བྱ་རྣམས་ཕུན་སུམ་ཚོགས་པ་དགོས་པར་བསྟན་པའོ། ། ཁ་དོག་ཕུན་ཚོགས་ལ་སོགས་པ་སྦྱིན་
པ་དེ་དག་གི་འབྲས་བུ་ལ་རིམ་པ་བཞིན། ཕྱི་མར་གཟུགས་བཟང་བ་དང་། སྙན་གྲགས་དང་ལྡན་པ་དང་།
ཡིད་དགའ་བ་དང་། ལུས་ཤིན་ཏུ་གཞོན་ཤ་ཅན་དང་། གྲང་བའི་ཚེ་དྲོ་བ། དྲོ་བའི་ཚེ་གྲང་བ་སོགས་དུས་
སུ་རེག་ན་བདེ་བའི་ལུས་དང་ལྡན་པར་འགྱུར་པའོ། །
འགྲོ་དང་སྡུག་བསྔལ་ཕན་འདོགས་དང་། ཞེས་སོགས་ཀྱིས་ཞིང་ཁྱད་པར་འཕགས་པ་བསྟན་པ་སྟེ།
ས་
298



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
དེ་ཡང་འགྲོ་བའི་རྟེན་གྱི་སྒོ་ནས་ཁྱད་པར་དུ་འཕགས་པ་ནི། དུད་འགྲོ་ལ་བྱིན་ན་རྣམ་སྨིན་བརྒྱ་འགྱུར་དང་།
ཚུལ་ཁྲིམས་འཆལ་པའི་མི་ལ་བྱིན་ན་སྟོང་འགྱུར་དུ་གསུངས་པ་ལྟ་བུ་རྟེན་གོང་མ་གོང་མ་འོག་མ་འོག་མ་ལས་ཁྱད་
པར་དུ་འཕགས་པ་དང་། སྡུག་བསྔལ་གྱིས་ཞིང་ཁྱད་པར་དུ་འཕགས་པ་ནད་པ་དང་། མགོན་མེད་པ་ལ་
སོགས་པ་ཤིན་ཏུ་ཉམ་ཐག་པའི་གང་ཟག་དང་། ཕན་འདོགས་པས་ཞིང་ཁྱད་པར་དུ་འཕགས་པ་ནི། ཕ་མ་
སོགས་རང་ལ་ཕན་ཆེར་བཏགས་པའི་གང་ཟག་དང་། ཡོན་ཏན་གྱིས་ཞིང་ཁྱད་པར་དུ་འཕགས་པ་ནི། ཚུལ་
ཁྲིམས་དང་ལྡན་པ་དང་། རྒྱུན་དུ་ཞུགས་པ་སོགས་འབྲས་བུ་བཞི་ལ་རིམ་བཞིན་གནས་པ་དང་། སྐྱེ་མཐའི་
བྱང་ཆུབ་སེམས་དཔའ་དང་། སངས་རྒྱས་བཅོམ་ལྡན་འདས་རྣམས་གོང་ནས་གོང་དུ་ཡོན་ཏན་གྱིས་ཁྱད་པར་
དུ་འཕགས་པའོ། །
་
་ ་་་་
མཆོག་ནི་གྲོལ་བས་གྲོལ་བའམ། ། བྱང་ཆུབ་སེམས་དཔའ་ཡིས་བརྒྱད་པ། ། ཞེས་པའི་སྐབས་སུ་སྦྱིན་པ་དེ་
དག་ཐམས་ཅད་ལས་མཆོག་ཏུ་གྱུར་བ་ནི། གྲོལ་བས་གྲོལ་བ་ལ་བྱིན་པ་སྟེ་དེའི་དོན། ཁམས་གསུམ་ལ་
འདོད་ཆགས་དང་བྲལ་བས་འདོད་ཆགས་དང་བྲལ་བ་ལ་སྦྱིན་པའི་དོན་ནོ། ། དེ་བཞིན་དུ་སྦྱིན་བདག་བྱང་ཆུབ་
སེམས་དཔས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་ཕྱིར་ཏུ་སྦྱིན་པ་ནི་མ་གྲོལ་བས་མ་གྲོལ་བ་ལ་བྱིན་
ན་ཡང་མཆོག་ཏུ་གྱུར་པ་ཡིན་ཏེ། སེམས་ཅན་ཐམས་ཅད་ཀྱི་མགོན་དུ་འགྱུར་བའི་སྦྱིན་པ་ཡིན་པའི་ཕྱིར་རོ། །
ཡང་མདོ་ལས། ཉེ་བ་ལ་སྦྱིན་པ་དང་། འཇིགས་པས་སྦྱིན་པ་སོགས་སྦྱིན་པ་རྣམ་པ་བརྒྱད་བཤད་པའི་
བརྒྱད་པ་སེམས་ཀྱི་རྒྱན་དང་། སེམས་ཀྱི་ཡོ་བྱད་དང་། རྣལ་འབྱོར་གྱི་ཚོགས་དང་། དོན་གྱི་མཆོག་
རྣམས་ཐོབ་པར་བྱ་བའི་ཕྱིར་དུ་བྱིན་པའི་སྦྱིན་པ་ཡང་མཆོག་ཏུ་གྱུར་པར་གསུངས་ཤིང་། དེ་ལ་སེམས་ཀྱི་རྒྱན་
ནི་རྫུ་འཕྲུལ་དང་། སེམས་ཀྱི་ཡོ་བྱད་ནི་འཕགས་ལམ་ཡན་ལག་བརྒྱད་དང་། རྣལ་འབྱོར་གྱི་ཚོགས་ནི་ཞི་
ལྷག་དང་། དོན་གྱི་མཆོག་ནི་དགྲ་བཅོམ་པ་སྟེ་དེ་དག་ཐོབ་ཕྱིར་དུ་སྦྱིན་པའོ། ། སྐབས་འདིར་སྦྱིན་པ་རྣམ་པ་
བརྒྱད་ཀྱི་འདྲེན་ཚུལ་དང་། དེ་དག་གི་དོན་འཇོག་ཚུལ། སེམས་ཀྱི་རྒྱན་ལ་སོགས་པའི་དོན་ལ་ཡང་མི་འདྲ་
བའི་བཤད་ཚུལ། དེ་དག་ལས་འཕྲོས་ཏེ་རྣམ་པར་མདག་པའི་སྦྱིན་པ་སུམ་ཅུ་རྩ་གཉིས་ལ་སོགས་པ་གསུངས་
པ་རྣམས་མཐའ་དག་འགོད་པར་མ་ལངས་པས་འགྲེལ་པ་རྣམས་སུ་བལྟ་པར་བྱ་ལ། ཚུལ་འདི་དག་རང་ཅག་
ལས་དང་པོ་བ་རྣམས་ཀྱིས་ངེས་པར་ཤེས་དགོས་པ་ཡང་སྣང་སྟེ། དེང་སང་དཀོན་མཆོག་ལ་མཆོད་པ་དང་།
299



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ངན་སློང་སྦྱིན་གཏོང་སོགས་བྱེད་པར་རློམས་པ་མང་ཡང་རྣམ་པར་དག་པའི་མཆོད་སྦྱིན་དུ་འགྱུར་བ་ནི་ཤིན་ཏུ་
དཀོན་པར་སྣང་བའི་ཕྱིར་རོ། ། དེ་ལ་ཁོ་ན་རེ། འོ་ན། སྐབས་འདིར་ཁམས་གསུམ་ལ་འདོད་ཆགས་དང་
བྲལ་བས་འདོད་ཆགས་དང་བྲལ་བ་ལ་བྱིན་པ་སྦྱིན་པའི་མཆོག་ཏུ་བཤད་པ་དང་། གོང་དུ་འཕགས་པ་འདོད་
ཆགས་དང་བྲལ་བས་སེམས་ཅན་གཞན་དང་། མཆོད་རྟེན་ལ་སྦྱིན་པས་དེ་བདག་ཉིད་ལ་མི་ཕན་པར་བཤད་
པ་གཉིས་འགལ་པར་འགྱུར་ཏེ། སྦྱིན་པའི་མཆོག་ཏུ་གྱུར་པ་ཡིན་ན་འབྲས་བུ་ཡང་རླབས་ཆེན་ཚད་མེད་པ་
ཞིག་འབྱུང་དགོས་པ་ལ། བདག་ཉིད་ལ་ཕན་པའི་འབྲས་བུ་མི་འབྱུང་བའི་ཕྱིར། ཞེ་ན། དེ་ནི་མ་ཡིན་ཏེ།
གོང་དུ་བདག་ཉིད་ལ་མི་ཕན་པ་སོགས་བཤད་པའི་དོན་ནི་སྔར་བཤད་ཟིན་པ་ལྟར། བདག་ཉིད་ལ་ཕྱི་མར་
སྦྱིན་པའི་རྣམ་སྨིན་གྱི་འབྲས་བུ་མི་འབྱིན་པ་ཙམ་གྱི་དབང་དུ་བྱ་བ་ཡིན་ལ། འདིར་སྦྱིན་པའི་མཆོག་ཏུ་གྱུར་
པར་གསུངས་པ་ནི། རྣམ་སྨིན་ཙམ་གྱི་དབང་དུ་བྱས་ན་ཡང་མཐོང་ཆོས་ཀྱི་འབྲས་བུ་ཚད་མེད་པ་འབྱིན་པ་
དང་། གཙོ་བོ་ནི་རྣམ་སྨིན་ལས་གཞན་པའི་འབྲས་བུ་ཟག་མེད་ཀྱི་སྤངས་རྟོགས་ཀྱི་ཡོན་ཏན་མཐའ་ཡས་པ་
རང་རྒྱུད་ལ་བསྐྱེད་པ་དང་། སེམས་ཅན་གཞན་ཚད་མེད་གྲངས་མེད་པ་ལ་ཕན་པ་དང་བདེ་བའི་འབྲས་བུ་
རླབས་ཆེན་ཚད་མེད་པ་འབྱུང་བ་སོགས་ཀྱི་དབང་དུ་བྱས་པ་ལས། རྣམ་སྨིན་ཙམ་ལ་བསམ་པ་མ་ཡིན་པས་མི་
འགལ་བ་མ་ཟད། སྦྱིན་པ་རྣམ་པར་དག་པ་ནི་རྣམ་སྨིན་དང་ལན་ལ་མི་བལྟ་བ་ཞིག་ཀྱང་ངེས་པར་དགོས་པའི་
ཕྱིར་རོ། །
SE
ལས་ལྕི་ཡང་དང་བྱས་བསགས་པ་དང་མ་བསགས་བཅས་བཤད་པ།
འཕགས་པ་མིན་ཡང་ཕ་མ་དང་། ། ཞེས་སོགས་ཀྱིས་གཞན་རྣམས་ནི་གོང་དུ་བཤད་ཟིན་ལ། ཆོས་སྨྲ་བ་
ནི་ཆོས་ཀྱི་སྦྱིན་པས་སེམས་ཅན་རྣམས་ལ་ཕན་འདོགས་པའི་ཕྱིར་དང་། སངས་རྒྱས་ཀྱི་མཛད་པ་ཐམས་ཅད་
བྱེད་པས། དགེ་བའི་བཤེས་གཉེན་ཡིན་པས་ཞིང་གི་མཆོག་ཏུ་གྱུར་པའོ། ། སྐྱེ་མཐའི་བྱང་སེམས་ནི་སྲིད་པ་
མཐའ་མ་པའི་བྱང་སེམས་ཏེ་ཚེ་དེ་ལ་འཚང་རྒྱ་བར་ངེས་པའོ། ། །
མཇུག་དང་ཞིང་དང་གཞི་དང་ནི། ། ཞེས་སོགས་ཀྱི་སྐབས་སུ། ལས་ལྕི་ཡང་ངམ་ཆེ་ཆུང་གི་ཁྱད་པར་
བཤད་པ་ལས། མཇུག་ཏུ་བྱེད་པས་ཆེ་བ་ནི། ལས་ལམ་དངོས་ཀྱི་རྗེས་སུ་རྒྱུན་དུ་བྱེད་པ་དང་། ཞིང་གིས་
300



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
ཆེ་བ་ནི་ཕན་འདོགས་པ་དང་། ཡོན་ཏན་གྱི་ཞིང་སོགས་ལ་ཕན་གནོད་བྱེད་པ་དང་། གཞིས་ཆེ་བ་ནི།
ལུས་ལས་ལ་སྲོག་གཅོད་དང་། ངག་ལས་ལ་རྫུན། ཡིད་ལས་ལ་ལོག་ལྟ་ཆེ་བ་སོགས་དང་། སྲོག་གཅོད་
ལའང་ཆེན་པོ་ནི་དགྲ་བཅོམ་གསོད་པ་ལ་སོགས་པའོ། ། སྦྱོར་བས་ཆེ་བ་ནི། ལུས་ངག་གིས་དངོས་སུ་སྦྱོར་བ་སྟེ།
དེ་ལའང་སྲོག་གཅོད་ལ་མཚོན་ན། བསྡིགས་ནས་བྱ་བ་མ་ཡིན་པ་བྱེད་དུ་བཅུག་ནས་གསོད་པ་དང་། སྨྲ་
ངག་འདོན་བཞིན་དུ་གསོད་པ་ལྟ་བུ་སྦྱོར་བས་ལྕི་བའོ། ། སེམས་པས་ཆེ་བ་ནི་རྫོགས་པའམ་མཐར་ཕྱིན་པར་བྱེད་
པའི་སེམས་པ་དང་བཅས་པའོ། ། བསམ་པས་ཆེ་བ་ནི། ཀུན་སློང་གི་བསམ་པ་དྲག་པོ་དང་རྒྱུན་ཆགས་སུ་
འབྱུང་བའོ། ། དྲུག་པོ་དེ་དག་ཆེ་བ་དང་ཆུང་བ་ལས་ནི། ལས་ཀྱང་ཆེ་བ་དང་ཆུང་བར་འགྱུར་ལ། གལ་ཏེ་
དྲུག་ཀ་ཚང་ན་ཤིན་ཏུ་ལྕི་བའི་ལས་སུ་ཤེས་པར་བྱའོ། །
བསམ་བཞིན་པ་དང་རྫོགས་པ་དང་། ། ཞེས་སོགས་ཀྱི་སྐབས་སུ། མདོ་ལས། ལས་བྱས་ལ་བསགས་
པ་དང་། བྱས་ལ་མ་བསགས་པ་སོགས་གསུངས་པ་ལས། ལས་གང་ཞིག་བསམ་བཞིན་དུ་བྱས་པ་དང་།
ཡན་ལག་རྫོགས་པར་བྱས་པ་དང་། ཕྱིས་མི་འགྱོད་པ་དང་། ལས་དེ་ལ་གནོད་བྱེད་ཀྱི་གཉེན་པོ་མེད་པ་དང་།
རྗེས་སུ་ཡིད་རང་བ་སོགས་འཁོར་དང་བཅས་པ་དང་། རྣམ་སྨིན་མྱོང་བར་ངེས་པ་སྟེ་དྲུག་ཚང་བའི་ལས་ནི་
བྱས་ལ་བསགས་པའི་ལས་ཡིན་ལ། ལས་གཞན་ནི་བྱས་ལ་མ་བསགས་པའོ། ། དེ་བཞིན་དུ་བསགས་ལ་མ་བྱས་
པ་དང་། གཉིས་ཀ་མ་ཡིན་པའང་ཤེས་པར་བྱ་ལ་འདི་དག་གི་འཇོག་ཚུལ་ཞིབ་པ་དང་། གཞན་ཡང་སྔར་
བདེ་ལ་ཕྱིས་སྡུག་བསྔལ་བར་འགྱུར་བའི་ལས་དང་། སྔར་སྡུག་བསྔལ་ལ་ཕྱིས་བདེ་བར་འགྱུར་བའི་ལས་སོགས་
དང་། ཕྱུག་ལ་སེར་སྣ་ཅན་དུ་འགྱུར་བ་དང་། དབུལ་ལ་གཏོང་བ་དང་ལྡན་པའི་ལས་སོགས་མང་དུ་
གསུངས་པ་རྣམས་ཀྱང་གཞན་དུ་ཤེས་པར་བྱའོ། །
མཆོད་རྟེན་ལ་བཏང་རྒྱུས་བྱུང་བའི། ། ཞེས་སོགས་ཀྱི་སྐབས་སུ། ། ཕལ་ཆེན་སྡེ་པའི་བྱེ་བྲག་འགའ་ཞིག་
གིས། འདོད་ཆགས་དང་མ་བྲལ་བས་མཆོད་རྟེན་ལ་ཕུལ་བ་དེ། བདག་གི་དོན་གྱི་ཕྱིར་སྦྱིན་པ་ཡིན་ནོ་ཞེས་
པ་མི་འཐད་དེ། མཆོད་རྟེན་ལ་ཕུལ་བ་ལ་བསོད་ནམས་མི་འབྱུང་སྟེ། གཞན་གྱིས་ལེན་པ་དང་ལོངས་སྤྱོད་
པ་མེད་པའི་ཕྱིར། ཟེར་བ་མི་འཐད་དེ། དེ་ལ་གཞན་གྱིས་ལེན་པ་དང་ལོངས་སྤྱོད་པ་ལས་བྱུང་བའི་བསོད་
ནམས་མེད་ཀྱང་། སེམས་ཀྱི་མཐུས་མཆོད་རྟེན་ལ་བཏང་བའི་རྒྱུ་ལས་བྱུང་བའི་བསོད་ནམས་འབྱུང་སྟེ།
301



པ
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དཔེར་ན་སེམས་ཅན་ཐམས་ཅད་བདེ་བར་གྱུར་ཅིག་སྙམ་པའི་བྱམས་པ་ཚད་མེད་སོགས་སྒོམ་པ་ལ། ལེན་པ་
དང་། གཞན་ལ་དངོས་སུ་ཕན་པ་མ་བྱུང་རུང་རང་གི་སེམས་ཀྱི་མཐུས་བསོད་ནམས་ཚད་མེད་པ་འབྱུང་བ་
བཞིན་ནོ། ། དེས་ན་སྦྱིན་པའི་བསོད་ནམས་ལ། གཞན་གྱིས་ལོངས་སྤྱད་པ་ལས་བྱུང་བ་དང་། རང་གིས་
བཏང་བའི་རྒྱུ་དེ་ཁོ་ན་ལས་འབྱུང་བ་གཉིས་ཡོད་པས། མཆོད་རྟེན་ལ་ཕུལ་བ་ནི་གཉིས་པ་ཡིན་ལ། གཞན་
དག་ལ་ནི་གཉིས་ཀའང་ཡོད་དོ། ། །
ངན་པའི་ཞིང་ལའང་འབྲས་ཡིད་འོང་། ། ཞེས་པས། ཞིང་བཟང་པོ་ལ་སྦྱིན་པས་རྣམ་སྨིན་ཡིད་དུ་འོང་
བ་འབྱིན་པ་མ་ཟད། ཞིང་ངན་པ་དུད་འགྲོ་སོགས་ལ་སྦྱིན་པས་ཀྱང་འབྲས་བུ་ཡིད་དུ་འོང་བ་འབྱིན་པར་
འགྱུར་ཏེ། རྒྱུ་དགེ་བ་བྱས་པ་ལས་འབྲས་བུ་ཡིད་འོང་འབྱུང་བ་མི་འཁྲུལ་བའི་ཕྱིར། འོན་ཀྱང་ཞིང་ངན་
པའི་སྟོབས་ཀྱིས་རྣམ་སྨིན་ཆུང་བའམ། མེད་པར་འགྱུར་བ་ནི་སྲིད་དོ། ། སྦྱིན་པ་ལས་བྱུང་བའི་བསོད་ནམས་
བྱ་བའི་གཞི་བཤད་ཟིན་ཏོ། །
འཆལ་བའི་ཚུལ་ཁྲིམས་མི་དགེའི་གཟུགས། ། ཞེས་སོགས་ཀྱི་སྐབས་སུ། ཚུལ་ཁྲིམས་ལས་བྱུང་བའི་
བསོད་ནམས་བྱ་བའི་གཞི་བཤད་པ་ལ། ཚུལ་ཁྲིམས་རྣམ་དག་གི་མི་མཐུན་ཕྱོགས་འཆལ་པའི་ཚུལ་ཁྲིམས་ནི་མི་
དགེ་བའི་རིག་བྱེད་དང་རིག་བྱེད་མ་ཡིན་པའི་གཟུགས་ཏེ་སྡོམ་མིན་ཡིན་ལ། འཆལ་ཁྲིམས་དེ་སྤོང་བྱེད་ཀྱི་
ཚུལ་ཁྲིམས་ནི་ཚུལ་ཁྲིམས་ལས་བྱུང་བའི་དགེ་བ་སྟེ། དེ་ལ་ཡང་རིག་བྱེད་དང་རིག་བྱེད་མ་ཡིན་པ་གཉིས་སོ། །
རང་བཞིན་གྱི་སྡིག་པ་མིན་ཡང་སངས་རྒྱས་ཀྱི་བཅས་པས་བཀག་པ་དུས་མ་ཡིན་པའི་ཁ་ཟས་སྤོང་བ་སོགས་ཀྱི་
སྤོང་བའི་རིག་བྱེད་དང་རིག་བྱེད་མ་ཡིན་པ་ཡང་ཚུལ་ཁྲིམས་ཡིན་ནོ། ། ཚུལ་ཁྲིམས་དེ་ཡང་རྣམ་པར་དག་པ་ནི་
ཡོན་ཏན་བཞི་དང་ལྡན་པ་སྟེ། འཆལ་ཁྲིམས་ཀྱིས་སྐྱོན་མ་བྱུང་བ་དང་། འཆལ་ཁྲིམས་ཀྱི་རྒྱུ་འདོད་ཆགས་
སོགས་ཉོན་མོངས་པ་དང་ཉེ་བའི་ཉོན་མོངས་པའི་སྐྱོན་མ་བྱུང་བ་དང་། འཆལ་ཁྲིམས་ཀྱི་གཉེན་པོ་དྲན་པ་
ཉེར་བཞག་ལ་བརྟེན་པ་དང་། ཐར་པར་བསྔོས་པས་ཞི་བ་ལ་བརྟེན་པའོ། ། གཞན་དག་ནི་རྒྱུ་ལྔ་ལ་སོགས་པ་
ཡང་བཤད་དོ། །
མཉམ་པར་བཞག་པའི་དགེ་བ་ནི། ཞེས་སོགས་ཀྱི་སྐབས་སུ། སེམས་དམིགས་པ་ལ་མཉམ་པར་
བཞག་པ་ལས་བྱུང་བའི་དགེ་བ་ཏིང་ངེ་འཛིན་མཚུངས་ལྡན་དང་བཅས་པ་ནི་བསྒོམས་པ་ལས་བྱུང་བའི་དགེ་བ་
302



ལས་བསྟན་པ་ཞེས་བྱ་བ་གནས་བཞི་པའི་རྣམ་པ་ཞུགས་སོ།
སྟེ། སེམས་ལ་དགེ་བའི་བག་ཆགས་བསྒོ་ཞིང་གོམས་པ་དང་དབང་དུ་བྱེད་པའི་ཕྱིར་རོ། ། འོ་ན། ཚུལ་
ཁྲིམས་དང་སྒོམ་པ་ལས་བྱུང་བ་གང་གཙོ་ཆེ་ཞེ་ན། སྤྱིར་མཐོ་རིས་ཐོབ་པའི་དོན་དུ་ཚུལ་ཁྲིམས་གཙོ་ཆེ་ཞིང་།
ཉོན་མོངས་པ་དང་འབྲལ་བའི་དོན་དུ་སྒོམ་པ་གཙོ་ཆེ་བ་ཡིན་ཀྱང་ཐར་པ་ཐོབ་པ་ལ་ནི་གཉིས་ཀ་མེད་དུ་མི་རུང་བ་
ཡིན་ནོ། །
བསྐལ་པར་མཐོ་རིས་དགའ་གནས་ཕྱིར། ། ཞེས་སོགས་ཀྱི་སྐབས་སུ། མདོ་ལས། ཚངས་པའི་བསོད་
ནམས་བཞི་ཞེས་གསུངས་པ་ནི། སྔོན་མ་བྱས་པའི་ས་ཕྱོགས་སུ་དེ་བཞིན་གཤེགས་པའི་སྐུ་གདུང་གི་མཆོད་རྟེན་
བྱེད་པ་དང་། ཕྱོགས་བཞིའི་དགེ་འདུན་ལ་ཀུན་དགའ་ར་བ་འབུལ་ཞིང་གཙུག་ལག་ཁང་བརྩིགས་པ་དང་།
སངས་རྒྱས་ཀྱི་ཉན་ཐོས་བྱེ་བ་འདུམས་པ་དང་། བྱམས་པ་ཚད་མེད་སྒོམས་(སྒོམ་)པ་རྣམས་ལ་གསུངས་པ་
སྟེ། དེ་དག་གི་བསོད་ནམས་ནི་ཚངས་པའི་མདུན་ན་འདོན་གྱི་ཚེ་དང་མཉམ་པར་བསྐལ་པར་མཐོ་རིས་སུ་
དགའ་བར་གནས་པའི་ཕྱིར་དེ་ལྟར་བཤད་ལ། བྱེ་བྲག་སྨྲ་བ་ནི། ཚངས་པའི་བསོད་ནམས་ཞེས་པ་མཚན་
རྣམ་པར་སྨིན་པ་ཅན་གྱི་ལས་ལའང་འདོད་ལ། དོན་ནི་ཚངས་པར་སྐྱེ་བའི་བསོད་ནམས་དང་འདྲ་བའི་ཕྱིར་
ཚངས་པའི་བསོད་ནམས་ཞེས་སུ་བཤད་པ་སྟེ། འདོད་ཚུལ་གཞན་ཡང་མང་ལ། དཔྱད་པར་བྱ་བ་འགའ་
ཞིག་མཆིས་མོད་ཀྱང་མ་སྤྲོས་སོ། །
ཆོས་སྦྱིན་ཉོན་མོངས་ཅན་མིན་པས། ། ཞེས་སོགས་ཀྱིས་ཆོས་ཀྱི་སྦྱིན་པ་བསྟན་པ་སྟེ། དེ་ནི་ཀུན་སློང་
རྙེད་བཀུར་ལ་སོགས་པ་འདོད་པའི་ཉོན་མོངས་ཅན་མ་ཡིན་པས་བསྟན་བྱ་གསུང་རབ་ཡན་ལག་བཅུ་གཉིས་སམ།
སྡེ་སྣོད་གསུམ་གྱི་ཚིག་དོན་རྣམས་སྦྱོར་བ་ཡང་དག་པ་ཇི་ལྟ་བ་བཞིན་མ་ནོར་བར་སྟོན་པ་ཞིག་ལ་བྱེད་པ་སྟེ། དེ་
ལྟ་བུའི་ཆོས་ཀྱི་སྦྱིན་པ་ནི་སྦྱིན་པ་ཐམས་ཅད་ཀྱི་ནང་ནས་མཆོག་ ཏུ་གྱུར་བ་ཡིན་ནོ། ། སྡེ་སྣོད་གསུམ་དང་།
གསུང་རབ་ཡན་ལག་བཅུ་གཉིས་ཀྱི་རྣམ་བཞག་སོགས་ནི་གཞན་དུ་ཤེས་སོ། །
བསོད་ནམས་མྱ་ངན་འདས་ པ་ དང་། ། ཞེས་ སོགས་ཀྱིས་ཆ་མཐུན་གྱི་ དགེ་བ་གསུམ་བཤད་ པ་ སྟེ།
འཁོར་བར་རྣམ་སྨིན་ཡིད་དུ་འོང་བ་མྱོང་འགྱུར་གྱི་དགེ་བ་ནི་བསོད་ནམས་ཆ་མཐུན་དང་། ཚོགས་ལམ་དུ་མྱ་
ངན་ལས་འདས་པར་བསྔོས་པའི་དགེ་བ་ནི་ཐར་པའི་ཆ་མཐུན་དང་། སྦྱོར་ལམ་དྲོད་སོགས་བཞི་ནི་ངེས་
འབྱེད་ཆ་མཐུན་གྱི་དགེ་བའོ། །
303



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
རིག་པས་རབ་ཏུ་བཅུག་པའི་ལས་བཤད་པ།
རིག་པས་རབ་ཏུ་བཅུག་པའི་ལས། ། ཞེས་སོགས་ཀྱི་སྐབས་སུ་རིག་པས་རབ་ཏུ་བཅུག་པ་ཞེས་པའི་ལས་
གསུམ་གསུངས་ཏེ། དེའི་དོན་ནི། བསླབ་ཤེས་ཀྱི་རིག་པའི་གནས་རྣམས་ཐབས་ཀྱིས་རབ་ཏུ་བཅུག་པ་སྟེ།
ཐབས་ཀྱི་ཡོངས་སུ་སློབ་པའི་དོན་ཡིན་ལ། དེ་ལ་ཡང་ལུས་ངག་ཡིད་གསུམ་གྱི་ལས་ཀུན་སློང་མཚུངས་ལྡན་
དང་བཅས་པ་གསུམ་ཡོད་དེ། ཡིག་འབྲུའི་གཟུགས་འདྲི་བ་དང་། ལྷ་ལ་སོགས་པའི་འབུར་གྱི་རྒྱ་བརྐོ་བ་
སོགས་ལུས་ཀྱི་ལས་དང་། དངོས་པོ་གཅིག་ལ་སོགས་པ་བགྲང་བ་དང་བཅས་པའི་ངག་ནི་ངག་གི་ལས་དང་།
བཅུ་ཕྲག་བཅུ་ལ་བརྒྱ་དང་། བརྒྱ་ཕྲག་བཅུ་ལ་སྟོང་ཞེས་སོགས་གྲངས་བསྡོམས་ཏེ་འཛིན་པ་ལྟ་བུ་ཡིད་ཀྱི་ལས་
ཏེ། དང་པོ་གཉིས་ནི་ཕུང་པོ་ལྔ་པ་ཅན་ཡིན་ལ། ཕྱི་མ་ནི་ཕུང་པོ་བཞི་པ་ཅན་ནོ། །
སྒྲིབ་ངན་ཁ་ན་མ་ཐོ་བཅས། ། ཉོན་མོངས་ཅན་ཆོས། ཞེས་པའི་དངོས་བསྟན་གྱི་སྒྲིབ་པ་དང་། ངན་
པ་དང་། ཁ་ན་མ་ཐོ་བ་དང་བཅས་པ། ཞེས་པ་རྣམས་ནི་ཉོན་མོངས་ཅན་གྱི་མིང་གི་རྣམ་གྲངས་ཡིན་ལ།
དེ་བཞིན་དུ། གྱ་ནོམ་འདུས་བྱས་དགེ་བསྟེན་བྱ། ཞེས་པའི་དངོས་བསྟན་གྱི་གྱ་ནོམ་པ་ནི་དགེ་བ་ཟག་མེད་
དང་། རྒྱུད་ལ་བསྐྱེད་པའི་སྒོ་ནས་གུས་པས་བསྟེན་པར་བྱ་བ་ནི། འདུས་བྱས་ཀྱི་ཆོས་དགེ་བ་ཟག་བཅས་
ཟག་མེད་ཐམས་ཅད་དོ། །
ཐར་པ་བླ་ན་མེད་པ་ཡིན། ། ཞེས་པ་ནི། མི་དགེ་བ་དང་། བསྒྲིབས་ལུང་མ་བསྟན་དང་། འདུས་
བྱས་མ་བསྒྲིབས་ལུང་མ་བསྟན་དང་། དགེ་བ་ཟག་བཅས་དང་། འདུས་བྱས་ཟག་མེད་དང་། འདུས་མ་
བྱས་མ་བསྒྲིབས་ལུང་མ་བསྟན་དང་། འདུས་མ་བྱས་དགེ་བ་ཐར་པ་སོ་སོར་བརྟགས་འགོག་རྣམས་ནི་སྔ་མ་སྔ་
མ་ལས་ཕྱི་མ་ཕྱི་མ་གོང་མའམ་བླ་མར་གྱུར་བ་ཡིན་ལ། ཐར་པ་མྱང་འདས་སོ་སོར་བརྟགས་འགོག་ནི་དེའི་གོང་
ན་ཁྱད་པར་དུ་འཕགས་པ་གཞན་མེད་པས་ན་བླ་ན་མེད་པ་ཡིན་ནོ། ། ཞེས་པའོ། ། ལས་དང་ལས་ཀྱི་འབྲས་བུའི་
རྣམ་གཞག་སོགས། མ་ནོར་གསལ་བར་བྱེད་པའི་གཏམ་བཟང་འདི། ། ཐར་པ་འདོད་པ་དག་གིས་བླང་དོར་
གནས། ། ཇི་བཞིན་ཁོང་དུ་ཆུད་པར་བྱ་ཕྱིར་སྤེལ། ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་
པ་ལེགས་བཤད་ཉིན་བྱེད་དབང་པོའི་སྣང་བ་ལས། ལས་བསྟན་པ་ཞེས་བྱ་བ་གནས་བཞི་པའི་རྣམ་པར་བཤད་
པའོ། ། ། ། སརྦ་མངྒ་ལཾ། །
304



༄༅། ། ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་
ལེགས་བཤད་ཉིན་བྱེད་དབང་པོའི་སྣང་བ་ལས་ཕྲ་རྒྱས་བསྟན་པ་
ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ། །
ཕྲ་རྒྱས་ཀྱི་རང་བཞིན་དབྱེ་བ་འབྱེད་ཚུལ།
སྲིད་པའི་རྩ་བ་ཕྲ་རྒྱས་དྲུག ཅེས་སོགས་ཀྱི་སྐབས་སུ་ཉོན་མོངས་པའི་ཀུན་འབྱུང་བཤད་པ་ལ། ཕྲ
རྒྱས་ཀྱི་རང་བཞིན། དེ་སྤོང་བའི་ཚུལ། སྤངས་པའི་འབྲས་བུ་ཡོངས་ཤེས་བཤད་པ་གསུམ། དང་པོ་ལ།
ཕྲ་རྒྱས་ནི་སྲིད་པའི་རྩ་བ་ཡིན་ཏེ། ལས་ཀྱིས་ཡང་སྲིད་ཕྱི་མ་འཕེན་པ་དང་། འགྲུབ་པར་བྱེད་པའི་རྩ་བ་ཕྲ་
རྒྱས་ཉིད་ལ་ཐུག་པའི་ཕྱིར། ལུགས་འདིར་ཕྲ་རྒྱས་ཞེས་པ་ནི་ཀུན་དཀྲིས་སམ། ཉོན་མོངས་ཉིད་དུ་འདོད་པ་
ཡིན་ལ། མདོ་སྡེ་པ་ནི། ཉོན་མོངས་པའི་ས་བོན་ནམ། བག་ལ་ཉལ་ལ་ཕྲ་རྒྱས་སུ་འདོད་ལ། སྡེ་པ་
གཞན་དག་ནི་ཉོན་མོངས་ཀྱི་ཐོབ་པ་ལའང་འདོད་དོ། ། ཕྲ་རྒྱས་དེ་ཡང་སྤྱི་ཙམ་དུ་དབྱེ་ན་དྲུག་སྟེ། འདོད་
ཆགས་དང་། ཁོང་ཁྲོ་དང་། ང་རྒྱལ་དང་། མ་རིག་པ་དང་། ལྟ་བ་ཉོན་མོངས་ཅན་དང་། ཐེ་ཚོམ་
ཉོན་མོངས་ཅན་ཏེ་དྲུག་གོ། ཕྲ་རྒྱས་དྲུག་གི་གྲངས་སུ་ལྟ་བ་དང་། ཐེ་ཚོམ་འདྲེན་པ་ན། ཉོན་མོངས་ཅན་
ཞེས་པའི་ཁྱད་པར་སྦྱར་དགོས་ཏེ། སྤྱིར་ལྟ་བ་ལ་ཡང་དག་པའི་ལྟ་བ་དང་། ཐེ་ཚོམ་ལ་ཡང་དོན་འགྱུར་གྱི་ཐེ་
ཚོམ་དགེ་བ་དག་སྲིད་པའི་ཕྱིར་རོ། ། འདོད་ཆགས་ལ་འདོད་པའི་འདོད་ཆགས་དང་། སྲིད་པའི་འདོད་
ཆགསགཉིས་སུ་ཕྱེ་ན་བདུན་དུའང་འགྱུར་ལ། དེ་གཉིས་ཀྱི་ནང་ཚན་འདོད་པའི་འདོད་ཆགས་ནི་འདོད་
ཁམས་སུ་གཏོགས་པ་ཡིན་ལ། སྲིད་པའི་འདོད་ཆགས་ནི་ཁམས་གོང་མ་གཉིས་སུ་གཏོགས་པའོ། ། གོང་མ་
གཉིས་ཀྱི་འདོད་ཆགས་ལ་སྲིད་པའི་འདོད་ཆགས་ཞེས་བཤད་པའི་རྒྱུ་མཚན་ཡོད་དེ། སྙོམས་འཇུག་ལ་སྲེད་
པས་ཁ་ནང་དུ་བལྟས་ཤིང་ཁམས་གོང་མ་གཉིས་དང་དེའི་རྒྱུ་སྙོམས་འཇུག་གཉིས་ལ་ཐར་པར་འདུ་ཤེས་ཤིང་སྲེད་
པས་ན་དེ་འདྲའི་འདུ་ཤེས་བཟློག་པའི་ཕྱིར་དུ་སྲིད་པའི་འདོད་ཆགས་ཞེས་སུ་བཤད་དོ། ། །
ལྟ་བ་ལྔ་སྟེ་འཇིག་ཚོགས་དང་། ། ཞེས་སོགས་ཀྱི་སྐབས་སུ། དེ་ལ་རྒྱས་པར་ཕྱེ་ན་ཕྲ་རྒྱས་བཅུར་འགྱུར་
305



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཏེ། ལྟ་བ་ལ་འཇིག་ལྟ། ལོག་ལྟ། མཐར་ལྟ། ལྟ་བ་མཆོག་འཛིན། ཚུལ་ཁྲིམས་དང་བརྟུལ་ཞུགས་
མཆོག་འཛིན་ཏེ་ལྔར་ཕྱེ་བའི་སྟེང་དུ་འདོད་ཆགས་སོགས་ལྟ་མིན་ལྔ་བསྣན་པའི་ཕྱིར་རོ། ། ལྟ་བ་ལ་ལྔར་ཕྱེ་བའི་རྒྱུ་
མཚན་ནི་འཛིན་སྟངས་ཀྱི་རྣམ་པ་མི་འདྲ་བ་ཐ་དད་པ་ལྔ་ཡོད་པའི་རྒྱུ་མཚན་གྱིས་སོ། ། །
དེ་དག་བཅུ་དང་བདུན་བདུན་བརྒྱད། ། ཞེས་སོགས་ཀྱི་སྐབས་སུ། ཕྲ་རྒྱས་བཅུ་པོ་དེ་ཡང་ཁམས་དང་
སྤང་བྱའི་རིས་ཀྱི་སྒོ་ནས་དབྱེ་ན་དགུ་བཅུ་རྩ་བརྒྱད་དུ་འགྱུར་ཏེ། འདོད་པའི་སས་བསྡུས་ཀྱི་སྡུག་བསྔལ་
མཐོང་སྤང་དུ་གྱུར་པའི་ལྟ་བ་ལྔ་དང་ལྟ་མིན་ལྔ་སྟེ་བཅུ། ཀུན་འབྱུང་མཐོང་སྤང་དང་། འགོག་པ་མཐོང་
སྤང་གཉིས་ལ་འཇིག་ལྟ། མཐར་ལྟ། ཚུལ་ཁྲིམས་བརྟུལ་ཞུགས་མཆོག་འཛིན་གྱི་ལྟ་བ་གསུམ་མ་གཏོགས་
པའི་ལྷག་མ་བདུན་བདུན། ལམ་མཐོང་སྤང་ལ་འཇིག་མཐར་གཉིས་མ་གཏོགས་པའི་བརྒྱད་དེ། འདོད་
པའི་མཐོང་སྤང་སུམ་ཅུ་རྩ་གཉིས་དང་། འདོད་པའི་སྒོམ་སྤང་ལ་ཐེ་ཚོམ་མ་གཏོགས་པའི་ལྟ་མིན་བཞི་སྟེ།
འདོད་པའི་སྤང་བྱ་རིས་ལྔ་སྡོམས་པས་ཕྲ་རྒྱས་སུམ་ཅུ་རྩ་དྲུག་གོ། དེ་ཡང་འདོད་ཆགས་སོགས་ལྟ་མིན་བཞི་ལ་
ཀུན་བརྟགས་དང་ལྷན་སྐྱེས་གཉིས་གཉིས་ཡོད་པའི་ཀུན་བརྟགས་རྣམས་མཐོང་སྤང་དང་། ལྷན་སྐྱེས་རྣམས་
ནི་སྒོམ་སྤང་ཡིན་ལ། ལྟ་བ་ལྔ་དང་ཐེ་ཚོམ་ཉོན་མོངས་ཅན་དྲུག་ནི་བདེན་པ་མཐོང་བ་ཙམ་གྱིས་སྤོང་བའི་ཕྱིར་
མཐོང་སྤང་ཁོ་ན་ལས་སྒོམ་སྤང་མེད་དོ། གཟུགས་གཟུགས་མེད་གཉིས་སུ་ཡང་ཁོང་ཁྲོ་ལྔ་མ་གཏོགས་པའི་ལྷག་
མ་རྣམས་འདོད་པ་དང་མཚུངས་པར་ཡོད་པས་ན། གཟུགས་ཀྱི་སས་བསྡུས་ཀྱི་སྡུག་བསྔལ་མཐོང་སྤང་དགུ་
དང་། ཀུན་འབྱུང་དང་འགོག་པ་མཐོང་སྤང་སོ་སོར་དྲུག་རེ། ལམ་མཐོང་སྤང་བདུན་ཏེ་མཐོང་སྤང་ཉི་ཤུ་
རྩ་བརྒྱད་དང་། སྒོམ་སྤང་གསུམ་སྟེ་སྡོམ་བས་སུམ་ཅུ་སོ་གཅིག གཟུགས་མེད་ལ་ཡང་དེ་དང་འདྲ་བར་སུམ་
ཅུ་སོ་གཅིག་སྟེ། ཁམས་གསུམ་སྡོམས་ན་མཐོང་སྤང་བརྒྱད་ཅུ་རྩ་བརྒྱད་དང་། སྒོམ་སྤང་བཅུ་སྟེ་ཕྲ་རྒྱས་
དགུ་བཅུ་རྩ་བརྒྱད་ཡོད་ལ། དེའི་ནང་ནས་འདོད་ཆགས་དང་ང་རྒྱལ་མ་རིག་པ་གསུམ་སོ་སོ་ནས་བཅོ་ལྔ་རེ་
དང་། ཁོང་ཁྲོ་ཡིན་པ་ལྔ། ཐེ་ཚོམ་ཡིན་པ་བཅུ་གཉིས། ལྟ་བ་ཡིན་པ་སུམ་ཅུ་རྩ་དྲུག ཡང་ན་སྡུག་
བསྔལ་མཐོང་སྤང་ཡིན་པ་ཉི་ཤུ་རྩ་བརྒྱད། ཀུན་འབྱུང་མཐོང་སྤང་བཅུ་དགུ། འགོག་པ་མཐོང་སྤང་བཅུ་
དགུ། ལམ་མཐོང་སྤང་ཉི་ཤུ་རྩ་གཉིས། སྒོམ་སྤང་ཡིན་པ་བཅུ་རྣམས་སུ་ཡོད་དོ། ། གྲུབ་མཐའ་གཞན་གྱི་
ལུགས་ལ་ནི་མཐོང་སྤང་བརྒྱ་དང་བཅུ་གཉིས་དང་། སྒོམ་སྤང་བཅུ་དྲུག་སོགས་སུ་བཤད་དེ་གཞན་དུ་ཤེས་
306



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
སོ། ། ཁམས་གོང་མ་གཉིས་སུ་ཁོང་ཁྲོ་མེད་པའི་རྒྱུ་མཚན། ཀུན་ནས་མནར་སེམས་ཀྱི་དངོས་པོ་དགུ་མེད་པའི་
ཕྱིར། ཞེས་བཤད་པའི་དགུ་པོ་ནི། བདག་ལ་གནོད་པ་བྱས་སོ། ། བྱེད་དོ། ། བྱེད་པར་འགྱུར་རོ། ། བདག་
གི་མཛའ་བོ་ལ་གནོད་པ་བྱས་སོ། ། བྱེད་དོ། ། བྱེད་པར་འགྱུར་རོ། ། བདག་གི་དགྲ་ལ་ཕན་བཏགས་སོ། ། འདོག་
གོ། འདོགས་པར་འགྱུར་རོ་སྙམ་པ་དགུ་ལ་བཤད་དོ། ། །
མཐོང་སྤང་ཉོན་མོངས་དེ་དག་མཐོང་ལམ་ཁོ་ནའི་སྤང་བྱ་ཡིན་མིན། །
སྲིད་རྩེ་ལས་སྐྱེས་བཟོད་པ་ཡིས། ། ཞེས་སོགས་ཀྱི་སྐབས་སུ། ། འོ་ན་མཐོང་སྤང་ཉོན་མོངས་དེ་དག་མཐོང་
ལམ་ཁོ་ནའི་སྤང་བྱ་ཡིན་ནམ། ཞེ་ན། སྲིད་རྩེའི་སས་བསྡུས་ཀྱི་མཐོང་སྤང་ཕྲ་རྒྱས་རྣམས་ནི་མཐོང་ལམ་
རྗེས་བཟོད་བཞི་པོ་ཁོ་ནའི་སྤང་བྱ་ཡིན་ཏེ། ཟག་མེད་སྒོམ་ལམ་གྱིས་མཐོང་སྤང་སྤོང་བ་ནི་མི་སྲིད་ལ། ཟག་
བཅས་འཇིག་རྟེན་པའི་སྒོམ་ལམ་གྱིས་ཀྱང་སྲིད་རྩེའི་མཐོང་སྤང་སྤོང་མི་ནུས་པའི་ཕྱིར། ལྷག་མ་ཅི་ཡང་མེད་
མན་ཆད་ཀྱི་མཐོ་སྤང་རྣམས་ནི་མཐོང་སྒོམ་གཉིས་ཀས་ཅི་རིགས་སུ་སྤོང་བ་ཡིན་ཏེ། འཕགས་པ་རྣམས་ཀྱི་ནི་
མཐོང་ལམ་གྱིས་སྤོང་ལ། སོ་སྐྱེ་རྣམས་ཀྱིས་ནི་ས་གོང་མ་ལ་བརྟེན་པའི་འཇིག་རྟེན་པའི་སྒོམ་ལམ་བར་ཆད་
མེད་ལམ་གྱིས་སྤོང་པའི་ཕྱིར་རོ། ། ཕྲ་རྒྱས་གང་ཞིག ། མཐོང་ལམ་བཟོད་པས་གཞོམ་བྱ་མ་ཡིན་པ་ཐམས་ཅད་
ནི་སྒོམ་ལམ་ཁོ་ནའི་སྤང་བྱ་ཡིན་ནོ། ། ཐེག་པ་གོང་མ་བ་དག་ནི་ཅི་ཡང་མེད་མན་ཆད་ཀྱི་མཐོང་སྤང་སོགས་སྤངས་
པའི་སོ་སྐྱེ་ཡོད་པར་མི་འདོད་ཅིང་། འཇིག་རྟེན་པའི་སྒོམ་ལམ་གྱིས་འདོད་ཉོན་མངོན་དུ་གྱུར་པ་མགོ་ནོན་པ་
ཙམ་ལ་རེ་ཞིག་ཆགས་བྲལ་བྱས་པའམ་སྤོང་བའི་ཐ་སྙད་བྱས་པ་ལས་ས་བོན་མ་སྤངས་པའི་ཕྱིར་ཡོངས་སུ་སྤངས་
བར་མི་འདོད་ལ། ལུགས་འདིར་ནི་འདོད་ཉོན་ སོགས་ རེ་ཞིག་ སྤངས་ པ་ རྣམས་ ཀྱང་ སྤངས་པ་ཡིན་ཏེ།
སྤངས་ན་སླར་མི་སྐྱེ་བའི་ཆོས་ཅན་དུ་བྱས་ནས་སྤངས་མི་དགོས་པའི་ཕྱིར་ཞེས་འདོད་དོ། ། རྩ་འགྲེལ་གྱི་ཚིག་ཟིན་
མང་པོ་ཞིག་ཏུ་འཇིག་རྟེན་པའི་སྒོམ་ལམ་སྒོམ་ལམ་དུ་བཤད་པ་ལྟར་སྣང་ཡང་། སྒྲས་བརྗོད་རིགས་སམ་
དངོས་བཏགས་མ་ཕྱེ་བའི་དབང་དུ་བྱས་པ་ཡིན་ཞེས་སྨྲ་དགོས་ཏེ། དེང་སང་གྲུབ་མཐའ་གོང་མའི་ལུགས་
གྲགས་ཆེ་བའི་དབང་གིས་རྩ་འགྲེལ་གྱི་ཚིག་ཟིན་ལྟར་ཁས་བླང་ན་མི་མཛེས་པ་དུ་མ་ཞིག་སྨྲ་དགོས་པར་སྣང་བའི་
ཕྱིར། ཁོ་ན་རེ། འོ་ན། འཇིག་རྟེན་པའི་སྒོམ་ལམ་ཆོས་ཅན། ཁྱོད་རྒྱུད་ལྡན་གྱི་གང་ཟག་སྒོམ་ལམ་པ་
307



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཡིན་པར་ཐལ། ཁྱོད་སྒོམ་ལམ་ཡིན་པའི་ཕྱིར། དེར་ཐལ། འཇིག་རྟེན་པའི་སྒོམ་ལམ་ཡིན་པའི་ཕྱིར་ཟེར་
ན་མ་ཁྱབ་སྟེ། དེ་སྒོམ་ལམ་དང་དེ་རྒྱུད་ལྡན་གྱི་གང་ཟག་སྒོམ་ལམ་ཐོབ་པའི་གང་ཟག་སོགས་སུ་ཁས་བླངས་ན་
ཚོགས་ལམ་མ་ཐོབ་གོང་དུ་སྒོམ་ལམ་ཐོབ་པའི་གང་ཟག་ཡོད་པ་དང་། ལམ་མ་ཞུགས་དང་སྒོམ་ལམ་པའི་གཞི་
མཐུན་ཡོད་པར་འདོད་དགོས་པར་འགྱུར་རོ། ། ཡང་ཁོ་ན་རེ། འཇིག་རྟེན་པའི་སྒོམ་ལམ་རྒྱུད་ལྡན་གྱི་སོ་སྐྱེ་
ཆོས་ཅན། སྒོམ་ལམ་རྒྱུད་ལྡན་གྱི་གང་ཟག་ཡིན་པར་ཐལ། དེའི་རྒྱུད་ལ་སྒོམ་ལམ་ཡོད་པའི་ཕྱིར། དེར་
ཐལ། དེའི་རྒྱུད་ལ་འཇིག་རྟེན་པའི་སྒོམ་ལམ་ཡོད་པའི་ཕྱིར་ཟེར་ནམ་ཁྱབ། །
ལྟ་བ་ལྔ་པོ་སོ་སོའི་རྣམ་པའམ་འཛིན་སྟངས་མི་འདྲ་བ་བསྟན་པ།
།
བདག་དང་བདག་གི་རྟག་ཆད་དང་། ཞེས་སོགས་ཀྱི་སྐབས་སུ། ལྟ་བ་ལྔ་པོ་སོ་སོའི་རྣམ་པའམ།
འཛིན་སྟངས་མི་འདྲ་བ་བསྟན་པ་སྟེ། ཉེར་ལེན་གྱི་ཕུང་པོ་ལྔ་བདག་ཏུ་མ་གྲུབ་ཀྱང་དེ་ལ་དམིགས་ནས་རྣམ་
ཤེས་ལ་བྱེད་པོའི་བདག་དང་། ཕུང་པོ་གཞན་བཞི་དབང་བསྒྱུར་བྱའི་བདག་གི་བར་གྲུབ་པར་ལྟ་བའམ།
མིང་གཞིའི་ཕུང་པོ་ལ་བདག་དང་། གཟུགས་ལ་བདག་གི་བར་བལྟ་བ་ལྟ་བུ་འཇིག་ཚོགས་ལ་ལྟ་བ་དང་།
བདག་ཏུ་བརྟགས་པའི་གཞི་ཕུང་པོ་ལྔའམ། བཞི་ལ་དམིགས་ནས་མཐའ་གཅིག་ཏུ་རྟག་པར་བལྟ་བའམ།
མཐའ་གཅིག་ཏུ་ཆད་པར་འཛིན་ཅིང་བལྟ་བ་ནི་མཐར་འཛིན་པའི་ལྟ་བ་དང་། ལས་འབྲས་དང་བདེན་བཞི་
སོགས་མེད་པར་བལྟ་བ་ལོག་ལྟ་དང་། ལྟ་བ་དང་པོ་གསུམ་པོ་དང་། ཟག་བཅས་ཉེར་ལེན་གྱི་ཕུང་པོ་སོགས་
དམན་པའི་དངོས་པོ་ལ་དམིགས་ནས་མཆོག་དང་ཁྱད་པར་དུ་འཕགས་པར་བལྟ་བ་ནི་ལྟ་བ་མཆོག་འཛིན་དང་།
དབང་ཕྱུག་སོགས་འཇིག་རྟེན་སྐྱེད་བྱེད་ཀྱི་རྒྱུ་ལམ་ཡིན་པ་ལ་རྒྱུར་བལྟ་བ་དང་། མེ་ལྔ་བསྟེན་པ་དང་གཡང་དུ་
མཆོང་བ་སོགས་མཐོ་རིས་ཀྱི་རྒྱུ་ཚུལ་ཁྲིམས་མིན་པ་ལ་དེར་ལྟ་བ་ཚུལ་ཁྲིམས་མཆོག་འཛིན་དང་། བརྟུལ་
ཞུགས་ངན་པ་སོགས་ཐར་ལམ་མིན་པ་ལ་དེར་བལྟ་བ་ནི་བརྟུལ་ཞུགས་མཆོག་འཛིན་ཏེ། འདིར་ཚུལ་ཁྲིམས་
དང་བརྟུལ་ཞུགས་མཆོག་འཛིན་གཉིས་ནི་གཅིག་ཏུ་འདྲེན་ནོ། ། ལྟ་བ་ལྔ་པོ་དེ་དག་གི་བྱེད་ལས་ནི་རིམ་པ་བཞིན།
ལྟ་བ་ངན་པ་ཐམས་ཅད་ཀྱི་རྟེན་བྱེད་པ་དང་། དབུ་མའི་ལམ་རྟག་ཆད་སྤངས་པའི་རྟེན་འབྲེལ་དུ་ཤེས་པ་ལ་
བར་དུ་གཅོད་པ་དང་། དགེ་རྩ་གཅོད་ཅིང་མི་དགེ་བ་ལ་དམ་དུ་འཛིན་པའི་རྟེན་བྱེད་པ་དང་། ལྟ་བ་ངན་
308



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
པ་ལ་མཆོག་ཏུ་མངོན་པར་ཞེན་པའི་རྟེན་བྱེད་པ་དང་། ངལ་བ་འབྲས་བུ་མེད་པའི་རྟེན་བྱེད་པའོ། །
དབང་ཕྱུག་སོགས་རྒྱུར་མངོན་ཞེན་པ། ། ཞེས་སོགས་ཀྱི་སྐབས་སུ། འོ་ན། དབང་ཕྱུག་སོགས་རྒྱུ་མ་
ཡིན་པ་ལ་རྒྱུར་བལྟ་བའི་ཚུལ་ཁྲིམས་དང་བརྟུལ་ཞུགས་མཆོག་འཛིན་ལ་ཀུན་འབྱུང་མཐོང་སྤང་ཡང་ཡོད་པར་
འགྱུར་ཏེ། རྒྱུ་དེ་དག་ནི་ཀུན་འབྱུང་ཡིན་ལ། དེ་ལ་ལོག་པར་ཞུགས་པའི་ཕྱིར། ཞེ་ན། དེ་ལ་བྱེ་བྲག་སྨྲ་
བས་སྐྱོན་མེད་དེ། ཚུལ་ཁྲིམས་དང་བརྟུལ་ཞུགས་ངན་པ་སོགས་དེ་དག་སྡུག་བསྔལ་བདེན་པ་ཡིན་ལ། དེ་ལ་
དམིགས་ནས་རྟག་པ་དང་བདག་ཏུ་བལྟ་བ་དང་མཆོག་ཏུ་འཛིན་པ་སོགས་ཀྱིས་ལོག་པར་ཞུགས་པའི་ཕྱིར་སྡུག་
བསྔལ་མཐོང་སྤང་ཉིད་ཡིན་ནོ། ། ཞེས་ལན་འདེབས་མོད་ཀྱང་། གྲུབ་མཐའ་འདོད་ཚུལ་ཡིན་པ་ལས་དོན་
མཐུན་གྱི་ལན་ནི་མི་ཐེབས་ཏེ། དེ་ལྟ་ན་ཟག་བཅས་ལ་དམིགས་པའི་མཐོང་སྤང་དང་སྒོམ་སྤང་ཐམས་ཅད་
ཀྱང་སྡུག་བསྔལ་མཐོང་སྤང་དུ་འགྱུར་ཏེ། རང་གི་དམིགས་ཡུལ་སྡུག་བདེན་ལ་དམིགས་ནས་ལོག་པར་ཞུགས་
པ་ཤ་དག་ཡིན་པའི་ཕྱིར་དང་། ལམ་མཐོང་སྤང་དུ་གྱུར་པའི་ཚུལ་ཁྲིམས་བརྟུལ་ཞུགས་མཆོག་འཛིན་མེད་པར་
ཐལ་བ་སོགས་ཀྱི་གནོད་བྱེད་མང་དུ་འཕེན་པར་མཛད་དེ་རྒྱས་པར་འགྲེལ་པ་རྣམས་ལས་ཤེས་པར་བྱ་ཞིང་།
འོན་ཀྱང་འདིར་ནི་གྲུབ་མཐའི་ཁས་ལེན་ཡིན་པས་རིག་པ་ནང་འགལ་དུ་ཐལ་བའི་སྐྱོན་འཕེན་ན་ཡང་ཁྱབ་མེད་
ཀྱི་ལན་འདེབས་པ་ལས་འོས་མེད་ལ། དེའི་ཕྱིར་སློབ་དཔོན་རང་ཉིད་ཀྱི་བཞེད་པ་ནི། གོང་དུ་བཀོད་པའི་
གྲུབ་མཐའ་གོང་མས་འདོད་པ་ལྟར། འདོད་པ་ན་བདེན་པ་བཞི་ཆར་ལ་དམིགས་པའི་ཕྲ་རྒྱས་བཅུ་བཅུ་སྟེ་
བཞི་བཅུ་དང་། གོང་མ་གཉིས་ན་སུམ་ཅུ་རྩ་དྲུག་རེ་སྟེ། མཐོང་སྤང་བརྒྱ་དང་བཅུ་གཉིས་སུ་བཤད་པ་ལྟར་
དུ་བཞེད་པར་མངོན་ནོ། །
ལྟ་བ་ཐ་མ་དང་འབྲེལ་བའི་རྩོད་སྤོང་། །
ལྟ་བ་གསུམ་ལས་ཕྱིན་ཅི་ལོག ། ཅེས་སོགས་ཀྱི་སྐབས་སུ། འོ་ན། རྟག་བདག་ཕྱིན་ཅི་ལོག་པ་ཡིས། །
ཞེས་བཤད་ན། མི་རྟག་པ་ལ་རྟག་པར་ཕྱིན་ཅི་ལོག་པ་དང་། བདག་མེད་པ་ལ་བདག་ཏུ་བལྟ་བ་ཕྱིན་ཅི་ལོག་
གཉིས་ལས་གཞན་ཕྱིན་ཅི་ལོག་མེད་དམ། ཞེ་ན་མ་ཡིན་ཏེ། ལྟ་བ་གསུམ་ལས་ཕྱིན་ཅི་ལོག་བཞི་བཞག་པའི་
ཕྱིར་ཏེ། མཐར་འཛིན་གྱི་རྟག་ལྟ་ལས་ནི་རྟག་པར་ཕྱིན་ཅི་ལོག་པ་དང་། ལྟ་བ་མཆོག་འཛིན་ལས་སྡུག་
309



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བསྔལ་ལ་བདེ་བར་ཕྱིན་ཅི་ལོག་པ་དང་། མི་གཙང་བ་ལ་གཙང་བར་ཕྱིན་ཅི་ལོག་པ་གཉིས་དང་། འཇིག་ལྟ་
ལས་བདག་ཏུ་ལྟ་བ་ཕྱིན་ཅི་ལོག་བཞག་པའི་ཕྱིར། དེ་དག་ཕྱིན་ཅི་ལོག་ཏུ་འཇོག་པའི་རྒྱུ་མཚན་དམིགས་པ་ལ་
མཐའ་གཅིག་ཏུ་ཕྱིན་ཅི་ལོག་པའི་ཕྱིར་དང་། ངེས་པར་རྟོག་པའི་ཕྱིར་དང་། སྒྲོ་འདོགས་པ་གསུམ་དང་
ལྡན་པའི་ཕྱིར་ཕྱིན་ཅི་ལོག་ཏུ་བཞག་ལ། དེ་ལས་གཞན་མཐར་འཛིན་གྱི་ཆད་ལྟ་དང་། ལོག་ལྟ་ནི་སྐུར་
འདེབས་ཡིན་པའི་ཕྱིར་དང་། ཚུལ་ཁྲིམས་དང་བརྟུལ་ཞུགས་མཆོག་འཛིན་གྱིས་ཅུང་ཟད་ཙམ་དག་གྲོལ་དུ་
འགྱུར་བའང་སྲིད་པས་ན་མཐའ་གཅིག་ཏུ་སྐབས་འདིར་དངོས་བསྟན་གྱི་ཕྱིན་ཅི་ལོག་མ་ཡིན་ལ། ཉོན་མོངས་
གཞན་དག་ལ་ནི་ངེས་པར་རྟོག་པ་མེད་པའི་ཕྱིར་སྐབས་འདིར་ཕྱིན་ཅི་ལོག་ཏུ་མ་བཞག་པ་ནི་གྲུབ་མཐའི་འདོད་
ཚུལ་ཏེ། དེས་ན་སྤྱིར་ལོག་ལྟ་སོགས་ཉོན་མོངས་གཞན་རྣམས་ཀྱང་ཕྱིན་ཅི་ལོག་ཡིན་ཀྱང་། སྐབས་འདིར་
དངོས་བསྟན་གྱི་ཕྱིན་ཅི་ལོག་མ་ཡིན་པར་འདོད་ན་ཁས་ལེན་འཛིན་བདེའོ། ། ལྟ་བ་ཕྱིན་ཅི་ལོག་དེ་དག་དང་
མཚུངས་ལྡན་གྱི་སེམས་དང་འདུ་ཤེས་གཉིས་ཀྱང་དངོས་བསྟན་གྱི་ཕྱིན་ཅི་ལོག་ཏུ་འདོད་ལ། འོ་ན། དེ་དག་
དང་མཚུངས་ལྡན་གྱི་ཚོར་བ་ཕྱིན་ཅི་ལོག་སོགས་ཀྱང་ཡོད་པར་འགྱུར་རོ། ། ཞེ་ན། དེ་དག་འཇིག་རྟེན་ལ་མ་
གྲགས་ཤིང་སྔ་མ་གཉིས་གྲགས་པའི་ཕྱིར་བཤད་དོ། ། ཞེས་ལན་འདེབས་མོད་ཀྱང་དོན་གྱིས་རིག་པ་ནང་འགལ་
དུ་ནི་སོང་བ་ཡིན་ཏེ་ཁྱད་པར་མེད་པ་ལ་ཁྱད་པར་ཕྱེ་བར་སྣང་བའི་ཕྱིར་རོ།
ང་རྒྱལ་གྱི་དབྱེ་བ་སྤྲོས་ཏེ་བཤད་པ།
ང་རྒྱལ་བདུན་རྣམ་དགུ་གསུམ་པོ། ། ཞེས་སོགས་ཀྱི་སྐབས་སུ། ང་རྒྱལ་ལ་དབྱེ་ན་བདུན་ཏེ། མཉམ་
པའི་ང་རྒྱལ་དང་། ལྷག་པའི་ང་རྒྱལ་དང་། ང་རྒྱལ་ལས་ཀྱང་ང་རྒྱལ་དང་། ངའོ་སྙམ་པའི་ང་རྒྱལ་དང་།
མངོན་པའི་ང་རྒྱལ་དང་། ཅུང་ཟད་སྙམ་པའི་ང་རྒྱལ་དང༌། ལོག་པའི་ང་རྒྱལ་ཏེ་བདུན་ནོ། ། ཡང་།
དགུར་དབྱེ་ཚུལ་ཡང་ཡོད་དེ། བདག་མཆོག་ཡིན་ནོ། ། བདག་དང་འདྲའོ། ། བདག་དམན་ནོ། ། བདག་པས་
མཆོག་ཡོད་དོ། ། བདག་དང་མཉམ་པ་ཡོད་དོ། ། བདག་པས་དམན་པ་ཡོད་དོ། བདག་པས་མཆོག་མེད་དོ། །
བདག་དང་མཉམ་པ་མེད་དོ། ། བདག་པས་དམན་པ་མེད་དོ་སྙམ་པ་དགུར་བཤད་པ་རྣམས་ནི་འདིར་བཤད་
པའི་ལྟ་བ་ལ་བརྟེན་པའི་ང་རྒྱལ་དང་། ལྷག་པའི་ང་རྒྱལ་དང་། ཅུང་ཟད་སྙམ་པའི་ང་རྒྱལ་གསུམ་ཅི་རིགས་
310



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
པར་འདུ་བ་ཡིན་ལ། དེ་དག་གི་འདུ་ཚུལ་དང་། གོང་དུ་བཤད་པའི་ང་རྒྱལ་དེ་དག་གི་ངོ་བོ་འཇོག་ཚུལ་
སོགས་འགྲེལ་པ་རྣམས་སུ་བཤད་པ་ལྟར་ཤེས་སླ་བར་སྣང་བས་འདིར་མ་སྤྲོས་སོ། ། ང་རྒྱལ་དེ་དག་ཀྱང་མཐོང་
སྒོམ་ཅི་རིགས་པས་སྤང་བར་བྱ་བའམ་ཟད་པར་བྱ་བ་ཡིན་ཏེ། ལྷན་སྐྱེས་རྣམས་སྒོམ་སྤང་དང་། ཀུན་
བརྟགས་རྣམས་མཐོང་སྤང་ཡིན་པའི་ཕྱིར་རོ། ། ན་
སྒོམ་པས་སྤང་བར་བྱ་བ་ནི། ། ཞེས་སོགས་ཀྱི་སྐབས་སུ། འོ་ན། སྒོམ་སྤང་གི་ཆ་རྣམས་འཕགས་པ་
སྒོམ་སྤང་མ་སྤངས་པ་རྣམས་ལ་མངོན་གྱུར་དུ་འབྱུང་ངམ་ཞེ་ན། དེ་ལ་ངེས་པ་མེད་དེ། བསོད་(གསོད་)
པ་དང་མ་བྱིན་ལེན་སོགས་ལུས་ངག་གི་མི་དགེ་བའི་ལས་བདུན་པོ་ཀུན་ནས་སློང་བྱེད་ཀྱི་ཉོན་མོངས་པའི་ཀུན་
དཀྲིས་རྣམས་དང་། འཇིག་པ་ལ་སྲེད་པ་དང་། སྐྱེ་བ་ལ་སྲེད་པ་དང་། ང་རྒྱལ་གྱི་རྣམ་པ་དགུ་ལ་སོགས་
པ་རྣམས་སྒོམ་སྤང་ཡིན་ལ། དེ་དག་མ་སྤངས་ཀྱང་འཕགས་པ་རྣམས་ལ་མངོན་འགྱུར་དུ་མི་འབྱུང་སྟེ། དེ་
དག་ལྟ་བ་ཉོན་མོངས་ཅན་སྔོན་དུ་འགྲོ་བས་གསོས་འདེབས་ཤིང་རྒྱས་པར་འགྱུར་པ་ཡིན་ན། ལྟ་བ་དེ་རྣམས་
མཐོང་ལམ་གྱི་གནས་སྐབས་སུ་སྤོང་བའི་ཕྱིར། འོ་ན། ལྟ་བ་གང་དང་གང་གིས་རྒྱས་པར་འགྱུར་ཞེ་ན།
གསོད་པ་ལ་སོགས་པའི་ཀུན་དཀྲིས་རྣམས་ལོག་ལྟས་རྒྱས་པར་བྱེད་ལ། དེ་བཞིན་དུ་ང་རྒྱལ་རྣམས་འཇིག་ལྟས་
དང་། འཇིག་སྲེད་ནི་མཐར་འཛིན་གྱི་ལྟ་བའི་ཆད་ལྟས་དང་། སྐྱེ་སྲིད་ནི་མཐར་འཛིན་གྱི་རྟག་ལྟས་རྒྱས་
པར་འགྱུར་བའི་ཕྱིར། འགྱོད་པ་མི་དགེ་བ་ཡང་འཕགས་པ་ལ་མངོན་འགྱུར་དུ་མི་འབྱུང་སྟེ། དེ་ནི་ཐེ་ཚོམ་
ཉོན་མོངས་ཅན་གྱིས་རྒྱས་པར་བྱེད་པ་ཡིན་ན། ཐེ་ཚོམ་ དེ་ཡང་ མཐོང་སྤང་ཡིན་པའི་ཕྱིར། ཡང་།
གཉིད་དང་སྡུག་བསྔལ་གྱི་དབང་པོ་སོགས་སྒོམ་སྤང་འགའ་ཞིག་ནི་འདོད་པའི་འཕགས་པ་རྣམས་ལ་མངོན་གྱུར་
དུ་འབྱུང་བའང་ཡོད་དོ། ། འདིར་འཇིག་སྲེད་ཅེས་པ་ནི་ཁམས་གསུམ་པའི་བདག་མེད་པར་གྱུར་ན་ཅི་མ་རུང་
སྙམ་པ་ལྟ་བུ་མི་རྟག་པ་ལ་སྲེད་པ་དང་། སྐྱེ་སྲེད་ནི་བདག་ཚངས་པ་དང་དབང་པོ་སོགས་སུ་སྐྱེ་བར་གྱུར་ན་ཅི་
མ་རུང་སྙམ་པ་ལྟ་བུ་ཁམས་གསུམ་གྱི་སྐྱེ་བ་ལ་སྲེད་པའོ། ། །
སྐལ་བ་མཉམ་པ་དང་མི་མཉམ་པའི་ཀུན་འགྲོ་བཤད་པ།
སྡུག་བསྔལ་རྒྱུ་མཐོང་སྤང་བྱ་བ། ། ཞེས་སོགས་ཀྱི་སྐབས་སུ།
།
ཕྲ་རྒྱས་དེ་དག་ལས་སྡུག་བསྔལ་མཐོང་
311



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
སྤང་དུ་གྱུར་པའི་ལྟ་བ་ལྔ་དང་། རྒྱུ་ཀུན་འབྱུང་མཐོང་སྤང་དུ་གྱུར་པའི་ལྟ་བ་གཉིས་ཏེ་བདུན། བདེན་པ་
དང་པོ་དེ་གཉིས་ཀྱི་མཐོང་སྤང་དུ་གྱུར་པའི་ཐེ་ཚོམ་གཉིས་དང་། མ་རིག་པ་གཉིས་ཏེ་ཕྲ་རྒྱས་བཅུ་གཅིག་པོ་དེ་
དག་ནི་ཀུན་འགྲོ་ཞེས་བྱ་བ་ཡིན་ཏེ། སྐལ་བ་མཉམ་པའི་ཁམས་ཀྱི་སྤང་བྱ་རིས་ལྔ་པོ་ཀུན་ལ་དམིགས་ཤིང་ཁྱབ་
པར་འགྲོ་བའི་ཕྱིར། ཀུན་འགྲོ་མ་རིག་པ་དེ་ལ་ཡང་ལྟ་བ་རྣམས་དང་ཐེ་ཚོམ་དང་མཚུངས་ལྡན་གྱི་མ་རིག་པ་
དང་། རྩ་ཉོན་གཞན་དང་མ་འདྲེས་པའི་མ་རིག་པ་གཉིས་ཡོད་ཀྱང་། ཀུན་འགྲོ་བཅུ་གཅིག་གི་གྲངས་སུ་སོ་
སོར་མི་འདྲེན་ནོ། ། བཅུ་གཅིག་པོ་དེ་ཡང་ཁམས་གསུམ་ཆར་དུ་ཡོད་པས་ན་ཕྲ་རྒྱས་དགུ་བཅུ་རྩ་བརྒྱད་ཀྱི་ནང་
ནས་ཀུན་འགྲོ་ཡིན་པ་སུམ་ཅུ་རྩ་གསུམ་མོ། ། ཡང་། བཅུ་གཅིག་པོ་དེ་དག་ལས་འཇིག་མཐར་གཉིས་མ་
གཏོགས་པའི་ལྷག་མ་དགུ་ལ་ནི་ཁམས་གོང་མ་ལ་དམིགས་པ་ཡང་ཡོད་ལ། དེ་དག་ལ་སྐལ་བ་མི་མཉམ་པའི་
ཁམས་ཀུན་འགྲོ་ཞེས་བྱའོ། ། དེ་ཡང་འདོད་པ་དང་གཟུགས་གཉིས་ན་ཡོད་ཀྱི་གཟུགས་མེད་ན་ནི་མེད་དེ།
དེའི་གོང་ན་ཁམས་གཞན་མེད་པའི་ཕྱིར་དང་། འོག་མ་ལ་ནི་མི་དམིགས་ཏེ། གོང་མའི་ཉོན་མོངས་ཀྱིས་
འོག་མ་ལ་དམིགས་པ་མི་སྲིད་པའི་ཕྱིར། དེས་ན་ཁམས་ཀྱི་དབང་དུ་བྱས་ན་སྐལ་བ་མི་མཉམ་པའི་ཀུན་འགྲོ་
བཅོ་བརྒྱད་དོ། འཇིག་མཐར་གཉིས་གོང་མ་ལ་མི་དམིགས་པའི་རྒྱུ་མཚན་ཡོད་དེ། དེ་གཉིས་ནི་རང་གི་ཕུང་
པོ་ལ་དམིགས་ནས་བདག་དང་རྟག་ཆད་དུ་བལྟ་བ་ལས་གོང་མ་ལ་དམིགས་ནས་དེ་ལྟར་མི་བལྟ་བའི་ཕྱིར། འོ་
ན། འདོད་པའི་གང་ཟག་གིས་ཚངས་པ་ལ་སེམས་ཅན་དང་། རྟག་པར་བལྟ་བ་སོགས་ཇི་ལྟར་ཞེ་ན་དེ་དག་
ནི་ཆོས་མངོན་པ་བ་རྣམས་ཀྱིས་ལོག་ཤེས་སུ་འདོད་པ་ལས་ལྟ་བ་ལྔ་པོ་གང་དུ་ཡང་མི་འདོད་དོ། ། འདིར་སྐལ་པ་
མཉམ་པ་དང་མི་མཉམ་པའི་ཁམས་ཀུན་ལ་དམིགས་པའི་དོན་ཅིག་ཅར་དུ་དམིགས་པ་ལ་བྱེད་དམ། རིམ་གྱིས་
དམིགས་པ་ལ་བྱེད། དང་པོ་ལྟར་ན་མི་འཐད་དེ། འདོད་པའི་སྐལ་པ་མཉམ་པའི་ཀུན་འགྲོ་འཇིག་ལྟ་ལྟ་བུ་
གཅིག་གིས་འདོད་པའི་ཁམས་མཐའ་དག་ལ་ཅིག་ཅར་དུ་དམིགས་མི་ནུས་པའི་ཕྱིར། གཉིས་པ་ལྟར་ན།
འདོད་ཆགས་སོགས་ཀྱང་ཀུན་འགྲོར་འགྱུར་ཏེ། རིམ་གྱིས་ཐམས་ཅད་ལ་དམིགས་པ་སྲིད་པའི་ཕྱིར། ཟེར་
ན། དེ་ལ་བྱེ་བྲག་སྨྲ་བས་སྐྱོན་མེད་དེ། དཔེར་ན། འདོད་པའི་སྐལ་བ་མཉམ་པའི་ཀུན་འགྲོ་དེས།
འདོད་པའི་ཁམས་མཐའ་དག་ལ་ཅིག་ཅར་དུ་མི་དམིགས་ཀྱང་འདོད་པའི་སྡུག་བསྔལ་མཐོང་སྤངས་སོགས་
འདོད་པའི་སྤང་བྱ་རིས་ལྔ་པོ་ཐམས་ཅད་ལ་ཅིག་ཅར་དུ་དམིགས་པར་ནུས་པས་ན་ཀུན་འགྲོར་བཞག་ལ།
312



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
རལ་
འདོད་ཆགས་སོགས་ཀྱིས་ཕྱོགས་གཅིག་ལ་དམིགས་པ་ལས་སྤྱི་ལ་དམིགས་པ་མ་ཡིན་པས་ཀུན་འགྲོ་མ་ཡིན་ནོ་ཞེས་
ལན་འདེབས་སོ། ། སྐབས་འདིར་འགྲེལ་པ་མངོན་པའི་རྒྱན་གྱི་མཆན་བུར། འདོད་པ་ན་སྐལ་བ་མཉམ་པ་
དང་མི་མཉམ་པའི་ས་དང་ཁམས་ལ་དམིགས་པ་ཐམས་ཅད་ཡོད། བསམ་གཏན་བཞི་པ་ན་སྐལ་བ་མཉམ་པའི་
ཁམས་ལ་དམིགས་པ་མེད་ལ། སྲིད་རྩེ་ན་སྐལ་བ་མཉམ་པའི་ས་ལ་དམིགས་པ་ཁོ་ན་ཡོད་དོ། ། ཞེས་གསུང་
འདུག་པ་འདིའི་དོན། བསམ་གཏན་དང་པོ་གསུམ་ན་རང་གི་གོང་སར་གྱུར་པའི་སྐལ་བ་མཉམ་པའི་ཁམས་ལ་
དམིགས་པ་ཡོད་ཅིང་། བསམ་གཏན་བཞི་པ་ན་རང་གི་གོང་སར་གྱུར་བའི་སྐལ་བ་མཉམ་པའི་ཁམས་ལ་
དམིགས་པ་མེད་པ་ལ་དགོངས་པ་ལས་སྤྱིར་བསམ་གཏན་བཞི་པ་ན་སྐལ་བ་མཉམ་པའི་ཁམས་ལ་དམིགས་པ་མེད་
པར་གསུངས་པ་ནི་མིན་ཏེ། ཅིའི་ཕྱིར་ན། བསམ་གཏན་བཞི་པ་ན་ཁམས་སྐལ་བ་མཉམ་པའི་ཀུན་འགྲོ་ཡོད་
པའི་ཕྱིར་ཏེ། བསམ་གཏན་བཞི་པའི་ཀུན་འགྲོས་རང་སའི་སྤང་བྱ་ལ་དམིགས་པའི་ཚེ་ཁམས་སྐལ་བ་མཉམ་པ་
ཡིན་པའི་ཕྱིར་ཏེ། ཀུན་འགྲོ་དེ་དང་དམིགས་ཡུལ་གཉིས་གཟུགས་ཁམས་སུ་སྐལ་བ་མཉམ་པའི་ཕྱིར། དེ་
བཞིན་དུ་སྲིད་རྩེ་ན་སྐལ་བ་མཉམ་པའི་ས་ལ་དམིགས་པ་ཁོ་ན་ཡོད་པར་གསུངས་པ་ཡང་། དེ་ན་སྐལ་བ་མི་
མཉམ་པའི་ས་དང་ཁམས་ལ་དམིགས་པ་མེད་པ་དང་རང་གི་གོང་སར་གྱུར་པའི་སྐལ་བ་མཉམ་པའི་ཁམས་ལ་
དམིགས་པ་ཡང་མེད་པ་བཅས་ལ་དགོངས་པ་ལས། སྤྱིར་སྐལ་བ་མཉམ་པའི་ཁམས་ལ་དམིགས་པ་མེད་པར་
གསུངས་པ་ཡང་མ་ཡིན་ཏེ། དེ་ན་ཡང་རང་སའི་སྐལ་བ་མཉམ་པའི་ཁམས་ལ་དམིགས་པ་ཡོད་པའི་ཕྱིར་ཏེ།
ས་སྐལ་བ་མཉམ་པ་ལ་དམིགས་པ་ཡོད་པ་གང་ཞིག ས་སྐལ་བ་མཉམ་ན་ཁམས་སྐལ་བ་མཉམ་པས་ཁྱབ་པའི་
ཕྱིར་སྙམ་སྟེ་འོན་ཀྱང་དཔྱད་དོ། ། ས་དང་ཁམས་སྐལ་བ་མཉམ་མི་མཉམ་ཡང་འདོད་པ་ན་ནི་ཁྱད་པར་མེད་དེ།
འདོད་པའི་སར་སྐལ་བ་མཉམ་ན། འདོད་པའི་ཁམས་སུ་སྐལ་བ་མཉམ་པས་ཀྱང་ཁྱབ་ལ། འདོད་པའི་
ཁམས་སུ་སྐལ་བ་མཉམ་ན། འདོད་པའི་སར་སྐལ་བ་མཉམ་པས་ཀྱང་ཁྱབ་པའི་ཕྱིར། ཁམས་གོང་མ་ན་ནི་
ཁྱད་པར་ཡོད་དེ། བསམ་གཏན་བཞི་ལྟ་བུ་ཁམས་སྐལ་བ་མཉམ་ཡང་ ས་སྐལ་ བ་ མི་མཉམ་པ་ ཡིན་ལ།
གཟུགས་མེད་བཞི་ཡང་དེ་དང་མཚུངས་པའི་ཕྱིར། ཡང་། བསམ་གཏན་བཞི་པའི་གནས་བརྒྱད་ལྟ་བུ་ནི་ས་
སྐལ་བ་མཉམ་པ་ཡང་ཡིན་ལ་ཁམས་སྐལ་བ་མཉམ་པ་ཡང་ཡིན་པས་ཁམས་དང་ས་ལ་བརྟགས་ནས་དབྱེ་བ་ཕྱེད་
པར་བྱའོ། ། དེས་ན་སྐབས་འདིར་དངོས་བསྟན་གྱི་སྐལ་བ་མཉམ་པའི་ཀུན་འགྲོ་དང་། སྐལ་བ་མི་མཉམ་པའི་
313



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཀུན་འགྲོ་ཞེས་པའི་སྐལ་བ་མཉམ་མི་མཉམ་ནི་ཁམས་སྐལ་བ་མཉམ་མི་མཉམ་ལ་བྱེད་པ་ལས། ས་སྐལ་བ་
མཉམ་མི་མཉམ་ལ་མི་བྱེད་དེ། ཅིའི་ཕྱིར་ན། ས་སྐལ་བ་མཉམ་པའི་ཀུན་འགྲོ་ཡིན་ན། སྐལ་བ་མཉམ་
པའི་ཀུན་འགྲོ་ཡིན་པས་ཁྱབ་ཀྱང་། ས་སྐལ་པ་མི་མཉམ་པའི་ཀུན་འགྲོ་ཡིན་ན། སྐལ་བ་མི་མཉམ་པའི་ཀུན་
འགྲོ་ཡིན་པས་མ་ཁྱབ་པའི་ཕྱིར། དེར་ཐལ། བསམ་གཏན་གཉིས་པ་ལ་དམིགས་པའི་བསམ་གཏན་དང་
པོའི་ཀུན་འགྲོ་དེ་ས་སྐལ་བ་མི་མཉམ་པའི་ཀུན་འགྲོ་ཡིན་ཀྱང་། སྐལ་བ་མི་མཉམ་པའི་ཀུན་འགྲོ་མ་ཡིན་པའི་
ཕྱིར། དེར་ཐལ། སྐལ་བ་མཉམ་པའི་ཀུན་འགྲོ་ཡིན་པའི་ཕྱིར་ཏེ། ཁམས་སྐལ་བ་མཉམ་པའི་ཀུན་འགྲོ་
ཡིན་པའི་ཕྱིར། དེ་ལྟ་མིན་ན་སྐལ་བ་མཉམ་པའི་ཀུན་འགྲོ་དང་། སྐལ་པ་མི་མཉམ་པའི་ཀུན་འགྲོ་གཉིས་ཀྱི་
གཞི་མཐུན་ཁས་ལེན་དགོས་པ་དང་། བསམ་གཏན་དང་པོ་དང་གཉིས་པ་བ་གཉིས་སྐལ་བ་མཉམ་མི་མཉམ་
གཉིས་ཀ་ཡིན་པར་འདོད་དགོས་པ་སོགས་མི་མཛེས་པ་དུ་མ་ཞིག་འོང་ངོ༌། ། ཡང་། ཁོ་ན་རེ། བདེན་པ་
དང་པོ་གཉིས་ཀྱི་མཐོང་སྤང་དུ་གྱུར་པའི་མ་རིག་པ་གཉིས་ཆོས་ཅན། ཀུན་འགྲོ་ཡིན་པར་ཐལ། ཀུན་འགྲོ་
བཅུ་གཅིག་གི་གྲངས་སུ་འདྲེན་པའི་ཕྱིར། འདོད་ན། དེ་གཉིས་ཆོས་ཅན། ཀུན་འགྲོ་མ་ཡིན་པར་ཐལ།
དེ་གཉིས་ལ་ཀུན་འགྲོ་ཡིན་མིན་གཉིས་རེ་ཡོད་པའི་ཕྱིར་ཟེར་ན་མ་ཁྱབ། དེ་ལ་ཀུན་འགྲོ་ཡིན་མིན་གཉིས་རེ་
ཡོད་པར་ཐལ། སྡུག་བསྔལ་མཐོང་སྤང་དུ་གྱུར་པའི་ལྟ་བ་དང་། ཐེ་ཚོམ་གཉིས་དང་མཚུངས་ལྡན་དུ་གྱུར་
པའི་མ་རིག་པ་དང་། དེའི་མ་འདྲེས་པའི་མ་རིག་པ་རྣམས་ཀུན་འགྲོ་ཡིན་ཀྱང་། དེར་གྱུར་པའི་འདོད་
ཆགས་སོགས་རྩ་ཉོན་གཞན་དང་མཚུངས་ལྡན་གྱི་མ་རིག་པ་རྣམས་ཀུན་འགྲོ་མ་ཡིན་པའི་ཕྱིར་དང་། དེ་ལྟར་
ཀུན་འབྱུང་མཐོང་སྤང་གི་མ་རིག་པ་ལ་ཡང་མཚུངས་པའི་ཕྱིར། དེ་ལྟར་ཡིན་ཀྱང་སྤང་བྱ་དེ་དག་གི་མ་རིག་པ་
སྤྱི་ཙམ་པ་དེ་ཀུན་འགྲོར་བཞག་པ་ལ་འགལ་བ་མེད་དེ། དེ་སྐལ་བ་མཉམ་མི་མཉམ་གྱི་ཁམས་ཀུན་ཏུ་འགྲོ་བའི་
ཕྱིར། དེ་ལ་དགོངས་ནས་འགྲེལ་པ་མངོན་པའི་རྒྱན་དུ་ཡང། ཕྲ་རྒྱས་དགུ་བཅུ་རྩ་བརྒྱད་ལས་ཀུན་འགྲོ་ཁོ་
ན་ཉི་ཤུ་རྩ་བདུན་དང་། དེ་མ་ཡིན་པ་དྲུག་ཅུ་རྩ་ལྔ། བདེན་པ་དང་པོ་གཉིས་ཀྱི་སྤང་བྱ་མ་རིག་པ་དྲུག་
གཉིས་ཀར་དངོས་སུ་བསྟན། ཞེས་གསུངས་པའི་ཕྱིར། ཕྱི་མ་འདིའི་དོན་མ་རིག་པ་དྲུག་པོ་དེ་ལ་ཀུན་འགྲོ་
ཡིན་མིན་གཉིས་རེ་ཡོད་པས། ཀུན་འགྲོ་ཁོ་ན་མ་ཡིན་པར་བསྟན་པའི་ཤུགས་ལ་སྤྱི་ཙམ་པ་དེ་ཀུན་འགྲོ་ཡིན་
པར་བསྟན་པ་ཡང་ཡིན་ནོ། །
314



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
དེ་དག་དང་ནི་ལྷན་ཅིག་གང་། ། ཞེས་སོགས་ཀྱི་སྐབས་སུ། ཕྲ་རྒྱས་ཀུན་འགྲོ་བཅུ་གཅིག་པོ་དེ་དག་
དང་ལྷན་ཅིག་ཏུ་འབྱུང་བའི་ཐོབ་པ་མ་གཏོགས་པ་སེམས་དང་། སེམས་བྱུང་ཚོར་བ་ལ་སོགས་ལྷན་ཅིག་
མཚུངས་ལྡན་རྣམས་དང་། མཚན་ཉིད་སྐྱེ་བ་ལ་སོགས་པ་རྣམས་ཀྱང་ཀུན་འགྲོ་ཡིན་ལ། འོན་ཀྱང་ཕྲ་རྒྱས་
ཀུན་འགྲོ་མ་ཡིན་ནོ། ། དེའི་ཕྱིར་ཕྲ་རྒྱས་ཀུན་འགྲོ་དང་རྒྱུའི་ཀུན་འགྲོ་ལ་མུ་བཞི་གསུངས་ཏེ། ཕྲ་རྒྱས་ཀུན་འགྲོ་
ཡིན་ལ་རྒྱུའི་ཀུན་འགྲོ་མ་ཡིན་པ་ནི་ཕྲ་རྒྱས་ཀུན་འགྲོ་མ་འོངས་པ་རྣམས་སོ། ། རྒྱུའི་ཀུན་འགྲོ་ཡིན་ལ་ཕྲ་རྒྱས་ཀུན་
འགྲོ་མ་ཡིན་པ་ནི་འདས་ད་ལྟར་གྱི་ཕྲ་རྒྱས་ཀུན་འགྲོ་རྣམས་དང་ལྷན་ཅིག་འབྱུང་བའི་སེམས་དང་སེམས་བྱུང་
སོགས་སོ། ། གཉིས་ཀ་ཡིན་པ་ནི། འདས་ད་ལྟར་གྱི་ཕྲརྒྱས་ཀུན་འགྲོ་རྣམས་སོ། ། གཉིས་ཀ་མ་ཡིན་པ་ནི་མ་
འོངས་པའི་ཕྲ་རྒྱས་དང་ལྷན་ཅིག་འབྱུང་བའི་སེམས་སེམས་བྱུང་ཐོབ་པ་ལ་སོགས་པའོ། ། ཡང་ཕྲ་རྒྱས་ཀུན་འགྲོ་
རྣམས་ནི་བདེན་པ་དང་པོ་གཉིས་ཀྱི་མཚན་ཉིད་དང་འགལ་བར་ཞུགས་པས་དངོས་སུ་ལོག་ཞུགས་དང་། ཀུན་
འགྲོ་མ་ཡིན་པའི་ཕྲ་རྒྱས་རྣམས་བདེན་པ་ལ་དམིགས་ཀྱང་མཚན་ཉིད་དང་མི་འགལ་བས་ལོག་ཞུགས་ལ་ལོག་
ཞུགས་སུ་བཤད་དེ། འདིར་མཚན་ཉིད་དང་འགལ་བར་ཞུགས་པ་ཞེས་པའི་དོན་ནི་བདེན་པ་རྣམས་ཀྱི་རང་
བཞིན་ནམ་གནས་ཚུལ་དང་དངོས་སུ་འགལ་བའི་འཛིན་སྟངས་ཕྱིན་ཅི་ལོག་ཏུ་ཞུགས་པ་སྟེ། བདག་ཏུ་མ་གྲུབ་
པ་ལ་བདག་ཏུ་བལྟ་བ་ལ་སོགས་པའི་ཕྱིར་རོ། ། ལོག་ཞུགས་ལ་ལོག་ཞུགས་ཞེས་པའི་དོན་ནི། བདེན་པ་ལ་
དངོས་སུ་ལོག་པར་ཞུགས་པའི་ལྟ་བ་སོགས་དེ་དག་ལ་འདོད་ཆགས་ཀྱིས་སྲེད་པ་དང་། ང་རྒྱལ་གྱིས་ཁེངས་པ་
དང་། མཆོག་འཛིན་གྱིས་ མཆོག་ཏུ་འཛིན་པ་ལ་སོགས་པའི་དོན་ནོ། ། གྲུབ་མཐའ་གོང་མ་བ་དག་ནི།
དངོས་སུ་ལོག་ཞུགས་དང་། ལོག་པ་ལ་ལོག་ཞུགས་དང་། དབང་གིས་ལོག་ཞུགས་ཞེས་གསུམ་དུ་འདོད་པའི་
ནང་ནས་ཁོང་ཁྲོ་དབང་གིས་ལོག་ཞུགས་སུ་བཤད་ལ་གཞན་གཉིས་སྔ་མ་དང་འདྲའོ། ། །
ཟག་བཅས་དང་ཟག་མེད་ལ་དམིགས་པའི་ཕྲ་རྒྱས་ཀྱི་དབྱེ་བ་བཤད་པ།
འགོག་དང་ལམ་མཐོང་སྤང་བྱ་བ། ། ཞེས་སོགས་ཀྱི་སྐབས་སུ། ཟག་བཅས་ཟག་མེད་ལ་དམིགས་པའི་
ཕྲ་རྒྱས་ཀྱི་དབྱེ་བ་བཤད་པ་སྟེ། དེ་ལ་འགོག་པ་མཐོང་སྤང་དང་། ལམ་མཐོང་སྤང་གི་ལོག་ལྟ་གཉིས་དང་།
ཐེ་ཚོམ་གཉིས་དང་། མ་རིག་པ་གཉིས་ཏེ་དྲུག་གམ། ཡང་ན། དེ་དག་ཁམས་གསུམ་ཆར་དུ་ཡོད་པས་ན་
315



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཁམས་ཀྱི་སྒོ་ནས་ཕྱེ་ན་བཅོ་བརྒྱད་དེ། དེ་དག་ནི་ཟག་མེད་ཀྱི་སྤྱོད་ཡུལ་ཅན་ཡིན་ཏེ་འགོག་ལམ་ལ་ལོག་པར་
ཞུགས་པའི་ཕྱིར། འོ་ན། བདེན་པ་མཐོང་བར་ཐལ་ལོ། ། ཞེ་ན། མ་ཡིན་ཏེ། རྣམ་པ་ཕྱིན་ཅི་ལོག་ཏུ་
ཞུགས་པའི་ཕྱིར། ལྷག་མ་ཕྲ་རྒྱས་བརྒྱད་ཅུ་ནི་ཟག་བཅས་ཀྱི་ཆོས་ཀྱི་ཡུལ་ཅན་ཡིན་ནོ། ། འགོག་པ་ལ་དམིགས་
པའི་ལོག་ལྟ་ལ་སོགས་པས་ཀྱང་རང་སའི་གཉེན་པོའི་འགོག་པ་ཁོ་ན་ལ་དམིགས་པ་ཡིན་ཏེ། འདོད་པའི་ལོག་
ལྟ་ཐེ་ཚོམ་སོགས་ཀྱིས་འདོད་པའི་གཉེན་པོ་འགོག་པ་ལ་དམིགས་པ་ནས་སྲིད་རྩེའི་བར་དུ་མཚུངས་སོ། ། ལམ་ལ་
དམིགས་པའི་ལོག་ལྟ་སོགས་ཀྱིས་ཀྱང་རང་རང་གི་གཉེན་པོའི་ལམ་བདེན་ལ་དམིགས་པ་ཡིན་ཏེ། འདོད་པའི་
ལམ་མཐོང་སྤང་དུ་གྱུར་པའི་ལོག་ལྟ། ཐེ་ཚོམས་(ཚོམ་) མ་རིག་པ་གསུམ་གྱིས་ཟག་མེད་ས་དྲུག་གི་ངོ་
བོར་གྱུར་པའི་ཆོས་ཤེས་ལ་དམིགས་པ་ཡིན་ཏེ། ཆོས་ཤེས་འདོད་པའི་གཉེན་པོ་ཡིན་པའི་ཕྱིར། དེ་བཞིན་དུ།
ཁམས་གོང་མ་གཉིས་ཀྱི་ལམ་མཐོང་སྤང་དུ་གྱུར་པའི་བསམ་གཏན་དང་པོ་ནས་སྲིད་རྩེའི་བར་གྱི་ལོག་ལྟ་སོགས་
གསུམ་གྱིས་ཀྱང་ཟག་མེད་ས་དགུ་ལ་བརྟེན་པའི་རྗེས་ཤེས་ལ་དམིགས་པ་ཡིན་ཏེ། རྗེས་ཤེས་གོང་མའི་གཉེན་
པོ་ཡིན་པའི་ཕྱིར། གལ་ཏེ་ས་གོང་མ་ལ་བརྟེན་པའི་ཟག་མེད་ཀྱི་ལམ་དེ་དག་འོག་མའི་ལོག་ལྟ་ལ་སོགས་པའི་
ཡུལ་དུ་ཇི་ལྟར་འགྱུར་རམ་ཞེ་ན། འགྱུར་ཏེ། ས་དགུའི་ལམ་ནི་ཕན་ཚུན་དུ། མཉམ་དང་ཁྱད་པར་ཅན་
གྱི་ཡིན། ། ཞེས་ཟག་མེད་ས་དགུའི་ལམ་རྣམས་ཕན་ཚུན་དུ། ། སྐལ་མཉམ་གྱི་རྒྱུར་འགྱུར་བའི་ཕྱིར། དེ་ལྟར་
ཡིན་ཀྱང་འདོད་པའི་ལོག་ལྟ་སོགས་ཀྱིས་རྗེས་ཤེས་ལ་དམིགས་པ་དང་། གོང་མའི་ལོག་ལྟ་སོགས་ཀྱིས་ཆོས་
ཤེས་ལ་དམིགས་པ་ནི་མེད་དེ། ཁམས་སོ་སོའི་གཉེན་པོ་ཡིན་པའི་ཕྱིར་ཞེས་ཟེར་ཏེ་གྲུབ་མཐའི་འདོད་ཚུལ་
ལོ། ། །
འདོད་ཆགས་མིན་ཏེ་སྤང་བྱའི་ཕྱིར། ། ཞེས་སོགས་ཀྱིས་འགོག་ལམ་མཐོང་སྤང་གཉིས་ཀྱི་ལོག་ལྟ་སོགས་
གསུམ་པོ་དེ་ལས་གཞན་འདོད་ཆགས་སོགས་ཀྱིས་འགོག་ལམ་ལ་མི་དམིགས་ཏེ། ཅིའི་ཕྱིར་ན། འགོག་ལམ་
གཉིས་ནི་སྤང་བྱ་མ་ཡིན་པའི་ཕྱིར་དང་། གནོད་པ་མི་བྱེད་པའི་ཕྱིར་དང་། ཞི་བ་དང་། དག་པ་དང་།
མཆོག་ཏུ་གྱུར་བ་ཡིན་པའི་ཕྱིར་རིམ་པ་བཞིན་འདོད་ཆགས་དང་། ཞེ་སྡང་དང་། ང་རྒྱལ་དང་། མཆོག་
འཛིན་རྣམས་ཀྱི་ཡུལ་དུ་མི་འགྱུར་རོ། ། ཞེས་བསྟན་པའོ། ། དེས་ན་ཕྲ་རྒྱས་དགུ་བཅུ་རྩ་བརྒྱད་ཀྱི་ནང་ནས་ཟག་
མེད་ཁོ་ན་ལ་དམིགས་པ་བཅུ་གཉིས། ། ཟག་བཅས་ཁོ་ན་ལ་དམིགས་པ་བརྒྱད་ཅུ། ཟག་བཅས་ཟག་མེད་
316



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
གཉིས་ཀ་ལ་དམིགས་པའི་ཆ་ཡོད་པ་འགོག་ལམ་མཐོང་སྤང་གི་མ་རིག་པ་དྲུག་གོ། དེ་དག་གི་ནང་ནས་ཟག་
མེད་ལ་དམིགས་པ་རྣམས་ནི་བདེན་པ་ལ་དངོས་སུ་ལོག་ཞུགས་དང་། འགོག་ལམ་མཐོང་སྤང་ཟག་བཅས་ཀྱི་
ཡུལ་ཅན་རྣམས་ནི་དངོས་སུ་ལོག་ལྟ་སོགས་དེ་དག་ལ་དམིགས་པས་ལོག་པ་ལ་ལོག་ཞུགས་སོ། ། གྲུབ་མཐའ་གོང་
མ་བ་དག་ནི། འགོག་ལམ་མཐོང་སྤང་གི་ལོག་ལྟ་ལ་སོགས་པ་དྲུག་པོ་དེ་དག་ཀྱང་རྟོག་བཅས་ཀྱི་ཡིད་ཀྱིས་
བརྟགས་པའི་འགོག་ལམ་གྱི་མིང་ཙམ་ལ་དམིགས་པ་ལས་དངོས་སུ་མི་དམིགས་ཏེ། གལ་ཏེ་ཟག་མེད་ལ་དངོས་
སུ་དམིགས་ན་དེ་དག་འཕགས་པའི་ཡེ་ཤེས་སུ་ཐལ་བའི་ཕྱིར་ཞེས་འདོད་དེ་དོན་ལ་གནས་སོ།
དམིགས་པ་དང་མཚུངས་ལྡན་གྱི་རྒྱས་འགྱུར་གྱི་ཕྲ་རྒྱས་ཀྱི་དབྱེ་བ་བཤད་པ།
ཕྲ་རྒྱས་ཀུན་ཏུ་འགྲོ་རྣམས་ནི། ། ཞེས་སོགས་ཀྱི་སྐབས་སུ། ཡང་། ཕྲ་རྒྱས་དེ་དག་ལས་རང་གི་
དམིགས་པས་རྒྱས་འགྱུར་དུ། མཚུངས་ལྡན་གྱིས་རྒྱས་འགྱུར་དུ་ཞེ་ན། ཕྲ་རྒྱས་ཀུན་འགྲོ་རྣམས་ཀྱིས་རང་
སའི་སྤང་བྱ་རིས་ལྔ་ལ་དམིགས་ན་ནི་ཐམས་ཅད་དུ་དམིགས་པའི་སྒོ་ནས་རྒྱས་པར་འགྱུར་བ་དང་། ཀུན་འགྲོ་
མ་ཡིན་པ་རྣམས་ནི་རང་རང་གི་རིས་སུ་གཏོགས་པ་ལ་དམིགས་པས་རྒྱས་པར་འགྱུར་གྱི་རིས་གཞན་ལ་ནི་མ་ཡིན་
པས། དེས་ན་སྡུག་བསྔལ་མཐོང་སྤང་རྣམས་ནི་རང་གི་དམིགས་ཡུལ་སྡུག་བསྔལ་མཐོང་སྤང་ཁོ་ནས་རྒྱས་པར་
འགྱུར་བ་ལ་སོགས་པ་ཡིན་ནོ། ། འོ་ན། ཕྲ་རྒྱས་ཐམས་ཅད་རང་ཡུལ་ལ་དམིགས་པས་རྒྱས་པར་འགྱུར་བ་ཁོ་ན་
ཡིན་ནམ། ཞེ་ན། མ་ངེས་ཏེ། ཟག་མེད་དང་ས་གོང་མ་ལ་དམིགས་པ་རྣམས་ནི་རང་གི་དམིགས་པའི་སྒོ་
ནས་རྒྱས་པར་མི་འགྱུར་ཏེ། ཟག་མེད་དང་ས་གོང་མ་ནི་འོག་མའི་སྲེད་པས་བདག་གིར་མ་བྱས་པའི་ཕྱིར་དང་།
ཉོན་མོངས་དེ་དག་གི་གཉེན་པོའང་ཡིན་པའི་ཕྱིར་རོ། ། ཟག་མེད་དང་གོང་མ་ལ་དམིགས་པ་དེ་དག་ཀྱང་
མཚུངས་ལྡན་གྱི་སྒོ་ནས་རྒྱས་པར་འགྱུར་བ་ནི་ཡིན་ཏེ། རང་གི་གྲོགས་སེམས་སེམས་བྱུང་སོགས་དང་ཕན་ཚུན་
དུ་མཚུངས་པར་ལྡན་པའི་སྒོ་ནས་རྒྱས་པར་འགྱུར་པའི་ཕྱིར། དེ་ནི་ཕྲ་རྒྱས་གཞན་ལ་ཡང་མཚུངས་པས་ན་
དམིགས་པ་ཁོ་ནས་རྒྱས་འགྱུར་ཡིན་པ་ནི་མེད་ཅིང་། མཚུངས་ལྡན་ཁོ་ནས་རྒྱས་འགྱུར་ཡིན་པ་ནི་ཡོད་དེ།
ཟག་མེད་ལ་དམིགས་པའི་ཕྲ་རྒྱས་རྣམས་དེ་ལྟར་ཡིན་པའི་ཕྱིར། དེས་ན་ཕྲ་རྒྱས་དགུ་བཅུ་རྩ་བརྒྱད་ལས་ཟག་
མེད་ལ་དམིགས་པའི་ལོག་ལྟ་དྲུག་དང་ཐེ་ཚོམ་དྲུག་སྟེ་བཅུ་གཉིས་ནི་མཚུངས་ལྡན་ཁོ་ནས་རྒྱས་འགྱུར་དང་།
317



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འགོག་ལམ་མཐོང་སྤང་གི་མ་རིག་པ་དྲུག་དང་། ཁམས་འོག་མ་གཉིས་ཀྱི་ཀུན་འགྲོ་ལས་འཇིག་མཐར་གཉིས་
མ་གཏོགས་པའི་བཅོ་བརྒྱད་དེ་ཉི་ཤུ་རྩ་བཞི་ནི་མཚུངས་ལྡན་གྱིས་རྒྱས་འགྱུར་ཡིན་ཀྱང་དམིགས་ཡུལ་ཟག་བཅས་
ཟག་མེད་དང་། རང་ས་དང་གོང་ས་ལ་ལྟོས་ནས་རང་གི་དམིགས་པས་རྒྱས་འགྱུར་ཡིན་མིན་ཅི་རིགས་སུ་ཡོད་
པ་དང་། ལྷག་མ་དྲུག་ཅུ་རྩ་གཉིས་ནི་དམིགས་པ་དང་མཚུངས་ལྡན་གཉིས་ཀས་རྒྱས་འགྱུར་དུ་ངེས་པར་
འགྲེལ་པ་མངོན་པའི་རྒྱན་ལས་གསུངས་སོ། ། དེ་ལ་ཁོ་ན་རེ། འོ་ན། གཟུགས་མེད་དང་པོ་གསུམ་ནས་གོང་
ས་ལ་དམིགས་པའི་ཀུན་འགྲོ་རྣམས་ཆོས་ཅན། རང་གི་དམིགས་པའི་སྒོ་ནས་རྒྱས་འགྱུར་མ་ཡིན་པར་ཐལ།
གོང་ས་ལ་དམིགས་པའི་ཕྲ་རྒྱས་ཡིན་པའི་ཕྱིར། འདོད་ན། རང་གི་དམིགས་པས་རྒྱས་འགྱུར་ཡིན་མིན་ཅི་
རིགས་སུ་ཡོད་པའི་ཕྲ་རྒྱས་དེ་ལ་གཟུགས་མེད་ཀྱི་ཀུན་འགྲོ་ཡང་ཡོད་པར་ཐལ། འདོད་ན། མི་འཐད་པར་
ཐལ། དམིགས་པས་རྒྱས་འགྱུར་ཡིན་མིན་ཅི་རིགས་སུ་ཡོད་པའི་ཀུན་འགྲོ་དེ་ལ་ཁམས་འོག་མ་གཉིས་ཀྱི་ཀུན་
འགྲོ་བཅོ་བརྒྱད་མ་གཏོགས་མ་བཞག་པའི་ཕྱིར། ཟེར་ན། དེ་ནི་བདེན་མོད་ཀྱི། འོན་ཀྱང་འདིར་དེ་ལྟར་
གསུངས་པ་ནི་ཕྲ་རྒྱས་དགུ་བཅུ་རྩ་བརྒྱད་ཀྱི་གྲངས་འདྲེན་སྤྱི་ཙམ་པ་དེའི་དབང་དུ་མཛད་པ་དང་། གཟུགས་
མེད་ཀྱི་ཀུན་འགྲོ་ལ་ས་སྐལ་བ་མི་མཉམ་པ་ཡོད་ཀྱང་། ཁམས་སྐལ་བ་མི་མཉམ་པ་མེད་པ་དང་། གཙོ་ཆེ་བ་
སྲིད་རྩེའི་ཀུན་འགྲོ་ལ་དགོངས་པ་བཅས་སུ་སྣང་རུང་། རྩོད་པའི་སྐབས་སུ་ཁས་ལེན་ནི་འཛིན་དཀའ་ཙམ་
འོང་རིགས་སུ་སྣང་ཞིང་། གོང་གི་ཐལ་འགྱུར་དེ་ལ་ཡང་ཁྱབ་མེད་ཀྱི་ལན་འདེབས་པ་ལས་འོས་མེད་ལ། དེ་
བཞིན་དུ་ཕྲ་རྒྱས་དགུ་བཅུ་རྩ་བརྒྱད་ཀྱི་ནང་ནས་དམིགས་པ་དང་མཚུངས་ལྡན་གཉིས་ཀས་རྒྱས་འགྱུར་དུ་ངེས་པ་
དྲུག་ཅུ་རྩ་གཉིས་མེད་པར་ཐལ། དེ་ལ་གཟུགས་མེད་ཀྱི་ཀུན་འགྲོ་མེད་པའི་ཕྱིར། དེར་ཐལ། གཟུགས་
མེད་ཀྱི་ཀུན་འགྲོ་དགུ་པོ་དེ་རང་གི་དམིགས་པ་དང་མཚུངས་ལྡན་གཉིས་ཀས་རྒྱས་འགྱུར་དུ་མ་ངེས་པའི་ཕྱིར།
ཟེར་ན་ཡང་མ་ཁྱབ་ཅེས་བརྗོད་པར་བྱའོ། །
གོང་མ་ཐམས་ཅད་ལུང་མ་བསྟན། ། ཞེས་སོགས་ཀྱི་སྐབས་སུ། འོ་ན། ཕྲ་རྒྱས་དེ་དག་ལུང་མ་བསྟན་
དང་མི་དགེ་བ་གང་དུ་གཏོགས་ཞེ་ན། ཁམས་གོང་མ་གཉིས་ཀྱི་ཉོན་མོངས་པ་ཐམས་ཅད་ནི་བསྒྲིབས་ལ་ལུང་
མ་བསྟན་ཁོ་ན་ལས། མི་དགེ་བ་མེད་ལ། འདོད་ཁམས་ན་འཇིག་ལྟ། མཐར་ལྟ་གཉིས་དང་། དེ་
གཉིས་དང་མཚུངས་ལྡན་གྱི་མ་རིག་པ་དང་བཅས་པ་ནི་བསྒྲིབས་ལ་ལུང་མ་བསྟན་དང་། ལྷག་མ་འདོད་པའི་
པ་བ་
318



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
ཉོན་མོངས་ཐམས་ཅད་ནི་མི་དགེ་བ་ཡིན་ནོ། ། །
འདོད་ན་འདོད་ཆགས་ཁོང་ཁྲོ་དང་། ཞེས་སོགས་ཀྱི་སྐབས་སུ་མི་དགེ་བའི་རྩ་བ་གསུམ་དང་། ལུང་
མ་བསྟན་གྱི་རྩ་བ་གསུམ་གསུངས་པ་ལས། དང་པོ་གསུམ་གང་ཞེ་ན། འདོད་པའི་སྤང་བྱ་རིས་ལྔ་ཆར་གྱི་
འདོད་ཆགས། ཁོང་ཁྲོ་གཉིས་དང་། དེའི་སྟེང་དུ་འཇིག་མཐར་གཉིས་དང་མཚུངས་ལྡན་ལས་གཞན་པའི་
མ་རིག་པ་སྟེ། གསུམ་པོ་དེ་ནི་མི་དགེ་བའི་རྩ་བ་ཡིན་ཏེ། མི་དགེ་བ་ཐམས་ཅད་གསུམ་པོ་དེ་ལས་བྱུང་བའི་
ཕྱིར། དོན་བསྡུ་ན་འདོད་པའི་དུག་གསུམ་ལ་བྱེད་པའོ། ། འཇིག་མཐར་གཉིས་དང་མཚུངས་ལྡན་གྱི་མ་རིག་
པ་ནི་མི་འཇོག་སྟེ། མི་དགེ་བ་མ་ཡིན་པའི་ཕྱིར་རོ། ། ལུང་མ་བསྟན་གྱི་རྩ་བ་ལ་ཡང་སྲེད་པ་དང་། མ་རིག་པ་
དང་། བློ་སྟེ་ཤེས་རབ་དང་གསུམ་ཡོད་ལ། འདིའི་སྲེད་པ་ནི་ཁམས་གོང་མ་གཉིས་ཀྱི་སྲེད་པ་ཐམས་ཅད་ལ་
བྱེད་པ་ཡིན་གྱི་འདོད་པའི་སྲེད་པ་ནི་མ་ཡིན་ཏེ། མི་དགེ་བ་ཡིན་པའི་ཕྱིར། མ་རིག་པ་ནི་འདོད་པ་ན་འཇིག་
མཐར་གཉིས་དང་མཚུངས་ལྡན་གྱི་མ་རིག་པ་དང་། གོང་མ་གཉིས་ཀྱི་མ་རིག་པ་ཐམས་ཅད་དོ། ། ཤེས་རབ་
ལུང་མ་བསྟན་ལ་ཉོན་མོངས་ཅན་ཡིན་མིན་གཉིས་ཏེ། ཁམས་གསུམ་གྱི་རྣམ་སྨིན་སྐྱེས་སོགས་མ་བསྒྲིབས་ལུང་
མ་བསྟན་གྱི་སེམས་རྣམས་དང་མཚུངས་ལྡན་ནི་ཉོན་མོངས་ཅན་མིན་ལ། འདོད་པའི་འཇིག་མཐར་གཉིས་
དང༌། གོང་མ་གཉིས་ཀྱི་ཉོན་མོངས་དང་མཚུངས་ལྡན་གྱི་ཤེས་རབ་རྣམས་ནི་ཉོན་མོངས་ཅན་ཡིན་ཏེ།
བསྒྲིབས་ལུང་མ་བསྟན་ཡིན་པའི་ཕྱིར་རོ། ། དེ་དག་ལས་གཞན་ཐེ་ཚོམ་དང་། ང་རྒྱལ་དང་། ཁོང་ཁྲོ་རྣམས་
ནི་ལུང་མ་བསྟན་གྱི་རྩ་བ་མ་ཡིན་ཏེ། ཐེ་ཚོམ་ནི་རྣམ་པ་གཉིས་སུ་འཇུག་པས་མི་བརྟན་པའི་ཕྱིར་དང་། ང་
རྒྱལ་ནི་སེམས་མཐོ་བའི་རྣམ་པར་འཇུག་པའི་ཕྱིར་དང་། ཁོང་ཁྲོ་ནི་མི་དགེ་བ་ཡིན་པའི་ཕྱིར་རོ། ། །
ཕྲ་རྒྱས་དེ་དག་མི་དགེ་བ་དང་ལུང་མ་བསྟན་གྱི་རྩ་བར་འགྱུར་ཚུལ། །
བཞི་ཞེས་ཉི་འོག་པ། ཞེས་སོགས་ཀྱི་སྐབས་སུ། ཉི་འོག་བྱེ་བྲག་སྨྲ་བ་རྣམས་ནི་ལུང་མ་བསྟན་གྱི་རྩ་བ་
བཞིར་འདོད་དེ། སྲེད་པ་དང་། ལྟ་བ་དང་། ང་རྒྱལ་དང་། མ་རིག་པ་རྣམས་སུ་ཡོད་པར་འདོད་ལ།
དེ་ཡང་ཁམས་གོང་མ་གཉིས་ཀྱི་སྲེད་པ་དང་། ལྟ་བ་ཐམས་ཅད་དང་། འདོད་པའི་ལྟ་བ་དང་པོ་གཉིས་དང་།
ཁམས་གོང་མ་གཉིས་ཀྱི་ང་རྒྱལ་དང་། སྔར་བཤད་པའི་མ་རིག་པ་རྣམས་ལ་འདོད་དོ། ། བསམ་གཏན་པ་ཡང་
319



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
སྲེད་པ་ཤས་ཆེ་བ་དང་། ལྟ་བ་ཤས་ཆེ་བ་དང་། ང་རྒྱལ་ཤས་ཆེ་བ་གསུམ་ཡོད་པས་དེ་འདྲའི་བསམ་གཏན་
གསུམ་ཡང་བསྒྲིབས་ལ་ལུང་མ་བསྟན་ཡིན་ལ། དེ་གསུམ་ཡང་མ་རིག་པ་ལས་བྱུང་བའི་ཕྱིར་ཞེས་འདོད་དོ། །
མགོ་གཅིག་པ་དང་རྣམ་ཕྱེ་དང་། ། ཞེས་སོགས་ཀྱི་སྐབས་སུ། འོ་ན། བདག་དང་འཇིག་རྟེན་རྟག་
གམ་མི་རྟག་ཞེས་སོགས་ལྟ་ངན་གྱིས་ཀུན་ནས་བསླངས་པའི་ལུང་མ་བསྟན་གྱི་དངོས་པོ་བཅུ་བཞི་གསུངས་པ་
རྣམས། ། དགེ་མི་དགེ་གང་ཡང་མ་ཡིན་པའི་ལུང་མ་བསྟན་ཡིན་ནམ། ཞེ་ན་མ་ཡིན་ཏེ། དེ་དག་མི་དགེ་བ་
ཡིན་པའི་ཕྱིར། འོ་ན། ལུང་མ་བསྟན་དུ་ཇི་ལྟར་འགྱུར་ཞེ་ན། དེ་དག་ནི་བཅོམ་ལྡན་འདས་ཀྱིས་དྲི་བ་ལ་
ལུང་སྟོན་བར་མ་མཛད་པར་བཞག་པས་ན། བཞག་པར་བྱ་བའི་ལུང་དུ་མ་བསྟན་པ་ཡིན་པའི་དོན་ལས།
སྤྱིར་ལུང་མ་བསྟན་ཡིན་པའི་དོན་ནི་མིན་ནོ། ། དེ་ཡང་སྤྱིར་དྲི་བའི་ལུང་དུ་བསྟན་ཚུལ་ལམ། ལན་འདེབས་
ཚུལ་ལ་མགོ་གཅིག་ཏུ་ལུང་སྟོན་པ་དང་། རྣམ་པར་ཕྱེ་ནས་ལུང་སྟོན་པ་དང་། དྲི་བས་ལུང་སྟོན་པ་དང་།
ལུང་དུ་མ་བསྟན་པར་བཞག་པར་བྱ་བ་བཞི་ལས་འདིར་ནི་ཕྱི་མ་ཡིན་ལ། ལན་འདེབས་ཚུལ་དེ་དག་གི་ཁྱད་
པར་ནི་གཞན་དུ་ཤེས་སོ།
འདས་དང་ཉེར་གནས་འདོད་ཆགས་དང་། ། ཞེས་སོགས་ཀྱི་སྐབས་སུ་འདས་པ་དང་། ཉེ་བར་གནས་
པ་སྟེ་ད་ལྟར་བའི་འདོད་ཆགས་དང་། ཁོང་ཁྲོ་དང་། ང་རྒྱལ་རྣམས་སྐྱེས་ལ་མ་སྤངས་པ་དག་ནི་རྣམ་ཤེས་
གང་གི་འཁོར་དུ་བྱུང་ཡང་རུང་། དམིགས་ཡུལ་སྤང་བྱ་རིས་ལྔ་དུས་གསུམ་གང་ལ་དམིགས་ཀྱང་ཡུལ་གྱི་
དངོས་པོ་དེ་གང་ཟག་དེ་ལ་དམིགས་པའི་སྒོ་ནས་ལྡན་པར་བྱེད་པ་ཡིན་ལ། འོན་ཀྱང་དམིགས་པའི་སྒོ་ནས་
ལྡན་ན་ལྡན་པས་ནི་མ་ཁྱབ་སྟེ། རྒྱུད་ཀྱིས་མ་བསྡུས་པའི་ཕྱི་རོལ་གྱི་གཟུགས་སོགས་ལ་དམིགས་ཀྱང་ལྡན་པའི་
ཐ་སྙད་མི་ཐོབ་པའི་ཕྱིར་རོ། ། དེ་ལ་ཆགས་སྡང་གཉིས་ནི་དབང་ཤེས་ཀྱི་འཁོར་དུ་ཡང་འབྱུང་ལ། ང་རྒྱལ་ནི།
ཡིད་ཤེས་ཁོ་ནའི་འཁོར་དུ་འབྱུང་ངོ་། །
ཕྲ་རྒྱས་དེ་དག་དུས་གསུམ་གང་ལ་ལྡན་ཚུལ།
།
ཡིད་ཀྱི་དེ་དག་མ་འོངས་པས། ། ཞེས་སོགས་ཀྱིས་ཡིད་ཀྱི་རྣམ་ཤེས་ཀྱི་འཁོར་དུ་བྱུང་བའི་འདོད་ཆགས་
སོགས་གསུམ་ནི་མ་འོངས་པ་ཡིན་ན་ཡང་། དམིགས་ཡུལ་དུས་གསུམ་ཀུན་དང་དམིགས་པའི་ཚུལ་གྱིས་ལྡན་
320



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
པར་བྱེད་ལ། སྒོ་ལྔའི་དབང་ཤེས་ཀྱི་འཁོར་དུ་བྱུང་བའི་འདོད་ཆགས་དང་ཁོང་ཁྲོ་མ་འོངས་པ་དག་གིས་ནི་
དམིགས་ཡུལ་ཡང་རང་དུས་པ་སྟེ་མ་འོངས་པའི་དངོས་པོ་ཁོ་ན་དང་ལྡན་པར་བྱེད་དེ། སྒོ་ལྔའི་དབང་པོའི་
རྣམ་པར་ཤེས་བ་མ་འོངས་པ་དེ་དག་གིས་འདས་པ་དང་ད་ལྟར་བ་ལ་མི་དམིགས་པའི་ཕྱིར་རོ། ། མ་འོངས་པ་སྐྱེ་
བའི་ཆོས་ཅན་རྣམས་ཀྱིས་དེ་ལྟར་ཡིན་ལ། མི་སྐྱེ་བའི་ཆོས་ཅན་ནི་སྒོ་ལྔའི་རྣམ་ཤེས་ཀྱི་འཁོར་དུ་བྱུང་བའི་
འདོད་ཆགས་ཁོང་ཁྲོ་གཉིས་ཀྱིས་ཀྱང་དམིགས་ཡུལ་གྱི་དངོས་པོ་ཐམས་ཅད་དང་དམིགས་པའི་ཚུལ་གྱིས་ལྡན་
པར་བྱེད་པར་གསུངས་ལ། འོན་ཀྱང་དེ་དག་ནི་དམིགས་རུང་དུ་ལྡན་པ་ལ་བྱེད་པ་ཡིན་གྱི་དངོས་སུ་དམིགས་
པ་ནི་མ་ཡིན་པར་བཤད་དོ། ། དེ་དག་གི་ལྷག་མ་ལྟ་བ་དང་། ཐེ་ཚོམ་དང་། མ་རིག་པ་གསུམ་ནི་འདས་པ་
དང་། ད་ལྟར་བ་དང་། མ་འོངས་པ་ཀུན་གྱིས་ཀྱང་དམིགས་ཡུལ་དུས་གསུམ་གྱི་སྤང་བྱ་རིས་ལྔ་པོ་ཀུན་དང་
ལྡན་པར་བྱེད་དོ། ། འོ་ན། ཡུལ་དམིགས་པའི་སྒོ་ནས་ལྡན་པར་བཤད་པ་དེ་དག་ཀྱང་ཡུན་ཇི་ཙམ་དུ་ལྡན་ཞེ་ན།
ཉོན་མོངས་དེ་དག་མ་སྤངས་ཀྱི་བར་དུའོ། ། དེ་ཡང་ཉོན་མོངས་ལ་རང་གི་མཚན་ཉིད་དང་། སྤྱིའི་མཚན་ཉིད་
པ་གཉིས་བཤད་པའི་ནང་ནས། འདོད་ཆགས་ཁོང་ཁྲོ་ང་རྒྱལ་གསུམ་ནི་དང་པོ་ཡིན་ལ། ལྟ་བ་དང་ཐེ་ཚོམ་
དང་། མ་རིག་པ་གསུམ་ནི་ཕྱི་མ་ཡིན་ནོ། ། དེའི་དོན་ཡང་འདོད་ཆགས་སོགས་གསུམ་ནི་རང་རང་གི་ཡུལ་བདེ་
བ་མྱོང་འགྱུར་དང་། སྡུག་བསྔལ་མྱོང་འགྱུར་རེས་འགའ་བ་ཙམ་ལ་དམིགས་པ་ཡིན་ལ། ལྟ་བ་ཐེ་ཚོམ་མ་
རིག་པ་གསུམ་ནི་བྱེ་བྲག་མེད་པར་བདེ་སྡུག་བཏང་སྙོམས་མྱོང་འགྱུར་གྱི་ཡུལ་གསུམ་ཀ་ལ་ཅི་རིགས་པར་ཁྱབ་
པའི་ཚུལ་གྱིས་དམིགས་པས་ན་དེ་ལྟར་བཤད་དོ། ། །
བྱེ་བྲག་སྨྲ་བའི་ཐུན་མོང་མིན་པའི་དུས་གསུམ་རྣམ་གཞག
དུས་རྣམས་ཀུན་ཏུ་ཡོད་གསུངས་ཕྱིར། ། ཞེས་སོགས་ཀྱི་སྐབས་སུ། བྱེ་བྲག་སྨྲ་བས་དུས་གསུམ་རྟག་
པར་མི་འདོད་ཀྱང་རྫས་སུ་གྲུབ་པར་ནི་འདོད་པ་ཡིན་ལ། གཞི་ཐམས་ཅད་ཡོད་པར་སྨྲ་བ་ཡིན་ཕྱིན་ཆད་དུས་
གསུམ་དང་། གཞི་ལྔ་པོ་དངོས་པོའི་རྫས་སུ་ཡོད་པ་འདི་ཁས་ལེན་དགོས་སོ། ། དུས་གསུམ་རྫས་སུ་འདོད་པ་དེ་
ལ་ཡང་རྣམ་པ་བཞི་སྟེ། བཙུན་པ་ཆོས་སྐྱབས་ནི་དངོས་པོ་གཞན་དུ་འགྱུར་པར་འདོད་ལ། བཙུན་པ་
དབྱངས་སྒྲོག་ནི། མཚན་ཉིད་གཞན་དུ་འགྱུར་བ་དང་། བཙུན་པ་དབྱིག་བཤེས་ནི་གནས་སྐབས་གཞན་དུ་
321



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འགྱུར་བ་དང་། བཙུན་པ་སངས་རྒྱས་ལྷ་ནི་གཞན་དང་གཞན་དུ་འགྱུར་བ་ཞེས་བྱ་བར་འདོད་དེ། དེ་དག་
གི་ཁྱད་པར་ནི་གཞན་དུ་ཤེས་སོ། ། བཞི་པོ་དེ་ལས་གསུམ་པ་གནས་སྐབས་གཞན་དུ་འགྱུར་བར་འདོད་པ་ཉིད་
བཟང་སྟེ། བྱ་བ་མ་སྐྱེས་ནས་མི་བྱེད་པ་དང་། སྐྱེས་ནས་བྱེད་པ་དང་། བྱས་ནས་འགགས་པ་གསུམ་གྱི་སྒོ་
ནས་དུས་གསུམ་དུ་བཞག་པའི་ཕྱིར་རོ། ། ཞེས་གསུངས་མོད་ཀྱང་། འགྲེལ་པ་མངོན་པའི་རྒྱན་དུ། བཞི་ཀ་
ལ་མིང་ཐ་དད་པ་མ་གཏོགས་པ་ཁྱད་པར་ཅི་ཡང་ཡོད་པར་མ་མཐོང་ངོ༌། ། ཞེས་གསུངས་པ་ལྟར་ཞིབ་ཏུ་བརྟགས་
ན་དོན་ལ་ཁྱད་པར་ཡོད་པར་མ་མངོན་ནོ། །
སྤངས་ཀྱང་ལྡན་པའི་ཚུལ་བཤད་པ།།
དུས་རྣམས་རྣམ་གཞག་གེགས་སུ་བྱེད། ། ཞེས་སོགས་ཀྱིས་ནི། བྱེ་བྲག་སྨྲ་བས་དུས་གསུམ་རྗེས་གྲུབ་ཏུ་
འདོད་པ་ལ་སྐྱོན་བརྗོད་མཛད་པ་སྟེ་རྩ་བའི་ཚིག་འགྲེལ་གྱིས་ཤེས་སོ། །
སྡུག་བསྔལ་མཐོང་སྤང་བྱ་སྤངས་ཀྱང་། ། ཞེས་སོགས་ཀྱི་སྐབས་སུ། གོང་དུ་ཡུལ་དམིགས་པའི་སྒོ་ནས་
ལྡན་ཞེས་པ་ནི། སྡུག་བསྔལ་མཐོང་སྤང་སྤངས་པ་སོགས་ལའང་ཡོད་དེ། སྡུག་བསྔལ་ཆོས་ཤེས་ཀྱི་སྐབས་སུ་
འདོད་པའི་སྡུག་བསྔལ་མཐོང་སྤང་སྤངས་ཟིན་ཀྱང་། འདོད་པའི་ཀུན་འབྱུང་མཐོང་སྤང་དུ་གྱུར་བའི་ཀུན་
འགྲོ་མ་སྤངས་པས་ན། ཀུན་འགྲོ་དེ་དག་གིས་འདོད་པའི་སྡུག་བསྔལ་མཐོང་སྤང་དམིགས་པའི་སྒོ་ནས་ལྡན་
པར་བྱེད་པ་དང་། དེ་བཞིན་དུ་སྒོམ་སྤང་དང་པོ་ཆེན་པོའི་ཆེན་པོ་སོགས་སྤངས་ཀྱང་། དེ་ལ་དམིགས་པའི་
ཡུལ་ཅན་གྱི་དྲི་མ་ལྷག་མ་ཆེན་པོའི་འབྲིང་སོགས་མ་སྤངས་ན། དེ་དག་གིས་སྒོམ་སྤང་དང་པོ་དམིགས་པའི་སྒོ་
ནས་ལྡན་པར་བྱེད་དོ་ཞེས་པའོ། ། སྐབས་ཐོབ་གྲུབ་མཐའི་རང་ལུགས་གཞིར་བཞག་གིས་རྩོད་པའི་ཚེ་ཁས་ལེན་
འཛིན་མཚམས་ལྟ་བུར་ནི། སྡུག་བསྔལ་ཆོས་ཤེས་པ་དེ་འདོད་པའི་སྡུག་བསྔལ་མཐོང་སྤང་དང་ལྡན་པར་ཐལ།
དེ་འདོད་པའི་ཀུན་འབྱུང་མཐོང་སྤང་གི་ཀུན་འགྲོའི་དམིགས་ཡུལ་དུ་གྱུར་པའི་འདོད་པའི་སྡུག་བསྔལ་མཐོང་
སྤང་དང་ལྡན་པའི་ཕྱིར། དེར་ཐལ། དེས་འདོད་པའི་ཀུན་འབྱུང་མཐོང་སྤང་མ་སྤངས་ཀྱི་བར་དུ། དེའི་
དམིགས་ཡུལ་དུ་གྱུར་པའི་འདོད་པའི་སྡུག་བསྔལ་མཐོང་སྤང་དམིགས་པའི་སྒོ་ནས་ལྡན་པའི་ཕྱིར་ཟེར་ན་མ་ཁྱབ་
བོ། ། དེ་ལ་ཁོ་ན་རེ། སྡུག་བསྔལ་ཆོས་ཤེས་པ་དེ་ལ་དམིགས་པའི་སྒོ་ནས་ལྡན་པའི་འདོད་པའི་སྡུག་བསྔལ་
322



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
མཐོང་སྤང་ཞིག་ཡོད་པར་ཐལ། དེ་འདོད་པའི་ཀུན་འབྱུང་མཐོང་སྤང་གི་དམིགས་ཡུལ་དུ་གྱུར་པའི་འདོད་
པའི་སྡུག་བསྔལ་མཐོང་སྤང་དམིགས་པའི་སྒོ་ནས་ལྡན་པའི་ཕྱིར་ཟེར་ནམ་ཁྱབ་སྟེ། དེ་ལ་དམིགས་པའི་སྒོ་ནས་
ལྡན་པའི་འདོད་པའི་སྡུག་བསྔལ་མཐོང་སྤང་ཞིག་ཡོད་ན། དེས་འདོད་པའི་སྡུག་བསྔལ་མཐོང་སྤང་སླར་མི་སྐྱེ་
བའི་ཆོས་ཅན་དུ་བྱས་ནས་སྤངས་པ་དང་འགལ་བའི་ཕྱིར་རོ། ། འོན་ཀྱང་འདི་དག་ནི་བྱེ་བྲག་སྨྲ་བའི་གྲུབ་མཐས་
བརྟགས་པ་ལས་འཐད་པར་ནི་མ་མངོན་ཏེ། ཅིའི་ཕྱིར་ན། འགྲེལ་པ་མངོན་པའི་རྒྱན་དུ། ཡུལ་ཅན་ལྡན་
པའི་ཡུལ་སྤངས་ཀྱང་ལྡན་ནོ་ཞེས་བྱ་བ་ནི། གྲུབ་པའི་མཐའ་ཡིན་ཏེ། འདི་ལ་ངོ་བོ་སྤངས་ན་ཅི་ཞིག་ལྡན། །
ཞེས་གསུངས་པའི་ཕྱིར། ། །
ཡུལ་བཅུ་དྲུག་དང་ཡུལ་ཅན་བཅུ་དྲུག་གི་ངོས་འཛིན།
་ ་ །
སྡུག་བསྔལ་རྒྱུ་མཐོང་གོམས་པ་ཡི། ཞེས་སོགས་ཀྱི་སྐབས་སུ། ཡུལ་ཆོས་བཅུ་དྲུག་དང་། ཡུལ་
ཅན་སེམས་བཅུ་དྲུག་གི་རྣམ་བཞག་བཤད་པ་སྟེ། དེ་ལ་ཡུལ་ལམ་ཆོས་བཅུ་དྲུག་ནི་ཁམས་གསུམ་གྱི་སྤང་བྱ་
རིས་ལྔ་ལྔ་དང་། ཟག་མེད་ཀྱི་ཆོས་ཏེ་བཅུ་དྲུག་དང་། དེ་བཞིན་དུ་སེམས་བཅུ་དྲུག་ཀྱང་དེ་དག་གི་སྟེང་ནས་
འཇོག་པ་སྟེ། ཡུལ་དང་ཡུལ་ཅན་ཐམས་ཅད་བཅུ་དྲུག་པོ་དག་ཏུ་འདུས་སོ། ། དེ་ཡང་རྗེས་འབྲང་དང་བཅས་
ན་མཐོང་སྤང་ནི་ཕུང་པོ་བཞི་དང༌། སྒོམ་སྤང་ནི་ཕུང་པོ་ལྔ་པ་ཅན་ནོ། ། སེམས་གང་དང་གང་གི་ཡུལ་དུ་
འགྱུར་དཔྱད་པ་ལ། འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་དང་། ཀུན་འབྱུང་མཐོང་སྤང་དང་།
སྒོམ་སྤང་རྣམས་རྗེས་འབྲང་དང་བཅས་པ་ནི་སེམས་ལྔའི་ཡུལ་དུ་འགྱུར་ཏེ། རང་སའི་སྡུག་བསྔལ་མཐོང་སྤང་
སོགས་ཀྱི་སེམས་གསུམ་དང་། གཟུགས་ཀྱི་སྒོམ་སྤང་དགེ་སེམས། སྡུག་བསྔལ་ཆོས་ཤེས་དང༌། ཀུན་
འབྱུང་ཆོས་ཤེས་ཀྱི་ངོ་བོར་གྱུར་བའི་ཟག་མེད་ཀྱི་སེམས་རྣམས་ཀྱི་ཡུལ་དུ་འགྱུར་བའི་ཕྱིར། དང་པོ་རྣམས་དེ་
ལྟར་ཡིན་ཏེ། རང་སའི་སྡུག་ཀུན་མཐོང་སྤང་དུ་གྱུར་བའི་ཀུན་འགྲོ་རྣམས་ཀྱིས་ནི་དམིགས་པར་བརྗོད་མ་
དགོས་ལ། ཀུན་འགྲོ་མ་ཡིན་པ་རྣམས་ཀྱིས་ཀྱང་རང་རང་གི་རིས་ལ་དམིགས་པའི་ཕྱིར་དང་། འདོད་པའི་
སྒོམ་སྤང་དགེ་བས་ནི་ རང་ སའི་ གསུམ་ ཆར་ལ་ དམིགས་ཤིང་། གཟུགས་ཀྱི་དགེ་བས་ཀྱང་དམིགས་ཏེ།
བསམ་གཏན་དགེ་ཡུལ་ཡོད་དགུ་ཡིན། ། ཞེས་གསུངས་པའི་ཕྱིར། ལྔ་པོ་དེ་དག་ལས་གཞན་པའི་སེམས་ཀྱིས་
323



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ནི་དེ་གསུམ་ལ་དམིགས་པ་མེད་དོ། ། གཟུགས་ཁམས་ཀྱི་སས་བསྡུས་པའི་སྡུག་བསྔལ་མཐོང་སྤང་སོགས་གསུམ་ནི་
སེམས་བརྒྱད་ཀྱི་ཡུལ་དུ་འགྱུར་ཏེ། རང་སའི་སྡུག་ཀུན་མཐོང་སྤང་དང་སྒོམ་སྤང་གི་སེམས་གསུམ་དང་།
འདོད་པའི་སྡུག་ཀུན་མཐོང་སྤང་སྐལ་བ་མི་མཉམ་པའི་ཀུན་འགྲོའི་སེམས་གཉིས་དང་། སྒོམ་སྤང་དགེ་བའི་
སེམས་དང་གསུམ། གཟུགས་མེད་ནམ་མཁའི་ཉེར་བསྡོགས་ཀྱི་ངོ་བོར་གྱུར་བའི་སྒོམ་སྤང་གི་སེམས་གཅིག
ཟག་མེད་རྗེས་ཤེས་ཕྱོགས་མཐུན་གྱི་སེམས་རྣམས་ཀྱི་ཡུལ་དུ་འགྱུར་བའི་ཕྱིར། གཟུགས་མེད་ཀྱི་སྡུག་བསྔལ་
མཐོང་སྤང་སོགས་གསུམ་ནི་སེམས་བཅུའི་ཡུལ་དུ་འགྱུར་ཏེ། འོག་མ་གཉིས་ནས་སྔར་བཞིན་སྡུག་ཀུན་མཐོང་
སྤང་དང་སྒོམ་སྤང་གི་སེམས་གསུམ་གསུམ་སྟེ་དྲུག་དང་། གཟུགས་མེད་རང་སའི་སེམས་གསུམ་དང་། ཟག་
མེད་རྗེས་ཤེས་ཕྱོགས་མཐུན་གྱི་སེམས་རྣམས་ཀྱི་ཡུལ་དུ་འགྱུར་བའི་ཕྱིར། འགོག་ལམ་མཐོང་སྤང་རྣམས་ནི་
སྔར་བཤད་པ་དེ་དག་གི་སྟེང་དུ་རང་རང་གིས་བླགས་ཏེ་བསྣན་པ་སྟེ། རང་རང་གི་སེམས་བསྣན་པ་དང་
བཅས་པའི་ཡུལ་དུ་འགྱུར་བ་སྟེ། དཔེར་ན། འདོད་པའི་འགོག་པ་མཐོང་སྤང་ལ་མཚོན་ན། སྔར་འདོད་
པའི་སྡུག་ཀུན་མཐོང་སྤང་ལ་དམིགས་པའི་སེམས་ལྔ་ཡོད་པར་བཤད་པ་ལྟར་གྱི་ལྔ་པོ་དེའི་སྟེང་དུ་འདོད་པའི་
འགོག་པ་མཐོང་སྤང་རང་ཉིད་ཀྱི་སེམས་བསྣན་པས་དྲུག གཟུགས་ཀྱི་འགོག་པ་མཐོང་སྤང་ལ་ཡང་སྔར་
བཤད་པའི་བརྒྱད་ཀྱི་སྟེང་རང་ཉིད་ཀྱི་སེམས་བསྣན་པས་དགུ། གཟུགས་མེད་ཀྱི་འགོག་པ་མཐོང་སྤང་ལ་ཡང་
དེ་བཞིན་དུ་བསྣན་པས་བཅུ་གཅིག་གི་ཡུལ་དུ་འགྱུར་བ་སྟེ། དེ་ལྟར་ལམ་མཐོང་སྤང་རྣམས་ལ་ཡང་མཚུངས་
སོ། ། ཟག་མེད་ཀྱི་ཆོས་ནི། ཁམས་གསུམ་གྱི་སྤང་བྱ་རིས་ལྔའི་མཐའ་མ་འགོག་ལམ་མཐོང་སྤང་གི་སེམས་
གཉིས་དང་། སྒོམ་སྤང་གི་སེམས་དང་བཅས་པ་གསུམ་གསུམ་གྱི་སྟེང་དུ། ཟག་མེད་རང་ཉིད་ཀྱི་སེམས་
བསྣན་པས་བཅུའི་ཡུལ་དུ་འགྱུར་ལ། ཟག་མེད་ཀྱི་ནང་ཚན་ནམ་མཁའ་དང་སོ་སོར་བརྟགས་མིན་གཉིས་ནི་
སྒོམ་སྤང་གི་སེམས་ཉོན་མོངས་ཅན་མ་ཡིན་པ་ཁོ་ནའི་ཡུལ་དུ་འགྱུར་རོ། ། དེ་དག་གིས་ནི་སེམས་བཅུ་དྲུག་པོ་རེ་
རེའི་ཡུལ་དུ་ཆོས་བཅུ་དྲུག་པོ་ཇི་ཙམ་འགྱུར་ཡང་ཤེས་པར་ནུས་ཏེ། དེ་ཡང་མཛོད་འགྲེལ་གྱི་སྡོམ་ཚིག་ཏུ།
ཁམས་གསུམ་བདེན་བཞི་མཐོང་སྤང་དང་། ། སྒོམ་སྤང་སེམས་ཀྱི་ཡུལ་དུ་ནི། ། རིམ་བཞིན་བཅོ་ལྔ་གཉིས་བཅུ་
དྲུག བཅུ་དང་གཉིས་དང་བཅུ་དྲུག་དང་། ལྔ་དང་གཉིས་དང་བཅུ་གཅིག་འགྱུར། ། ཟག་མེད་ཡུལ་དུ་བཅུ་
དྲུག་འགྱུར། ། ཞེས་གསུངས་ཏེ། དེའི་དོན་འདོད་པའི་སྡུག་ཀུན་མཐོང་སྤང་གི་སེམས་གཉིས་ཀྱི་ཡུལ་དུ་ཁམས་
324



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
གསུམ་གྱི་སྤང་བྱ་རིས་ལྔ་ལྔ་སྟེ་བཅོ་ལྔ་རེ་དང༌། འདོད་པའི་འགོག་ལམ་མཐོང་སྤང་གི་སེམས་གཉིས་ཀྱི་ཡུལ་དུ་
ཟག་མེད་དང་། འགོག་ལམ་མཐོང་སྤང་རང་རང་གི་ཆོས་དང་བཅས་པའི་གཉིས་རེ། འདོད་པའི་སྒོམ་སྤང་
སེམས་ཀྱི་ཡུལ་དུ་ཁམས་གསུམ་གྱི་སྤང་བྱ་རིས་བཅོ་ལྔ་དང་ཟག་མེད་དེ་ཆོས་བཅུ་དྲུག་འབྱུང་། གཟུགས་ཀྱི་
སྡུག་ཀུན་མཐོང་སྤང་གི་སེམས་གཉིས་ཀྱི་ཡུལ་དུ་གཟུགས་གཟུགས་མེད་གཉིས་ཀྱི་སྤང་བྱ་རིས་ལྔ་ལྔ་སྟེ་བཅུ་རེ་
དང་། དེའི་འགོག་ལམ་མཐོང་སྤང་གི་སེམས་དང་། སྒོམ་སྤང་སེམས་ཀྱི་ཡུལ་དུ་ནི་འདོད་པ་དང་འདྲ།
གཟུགས་མེད་ཀྱི་སྡུག་ཀུན་མཐོང་སྤང་གི་སེམས་ཀྱི་ཡུལ་དུ་རང་སའི་སྤང་བྱ་རིས་ལྔ་རེ་དང་། དེའི་འགོག་ལམ་
མཐོང་སྤང་གི་སེམས་ཀྱི་ཡུལ་ནི་སྔ་མ་གཉིས་དང་རིས་འགྲེ་ལ། དེའི་སྒོམ་སྤང་སེམས་ཀྱི་ཡུལ་དུ་གཟུགས་
གཟུགས་མེད་ཀྱི་སྤང་བྱ་རིས་ལྔ་ལྔ་སྟེ་བཅུ་དང་། ཟག་མེད་དེ་བཅུ་གཅིག་འབྱུང་། ཟག་མེད་སེམས་ཀྱི་ཡུལ་
དུ་ནི་ཆོས་བཅུ་དྲུག་པོ་ཐམས་ཅད་འབྱུང་བའོ། ། འདིར་བསྟན་སེམས་བཅུ་དྲུག་པོ་རེ་རེ་ལ། གནས་གཉིས་
པར་བཤད་པའི་སེམས་བཅུ་གཉིས་དང་ཉི་ཤུའི་ནང་ནས་ཇི་ཙམ་འབྱུང་སོགས་བཤད་དུ་ཡོད་ཀྱང་མང་བར་
འགྱུར་བ་མ་ཟད་ཞིབ་ཏུ་དཔྱད་ན་ཤེས་སླ་བས་ཀྱང་མ་བྲིས་ཏེ་སྒོ་ཙམ་ཞིག་བསྟན་ཏོ། ། ཡང་སྐབས་འདིར་
གཟུགས་སོགས་ཀྱི་ཡུལ་རྣམས་ཆོས་བཅུ་དྲུག་པོ་གང་དུ་གཏོགས་དང་། ཡུལ་དེ་སེམས་ཇི་ཙམ་གྱི་ཡུལ་དུ་
འགྱུར་བ་དང་། ཡུལ་ཅན་གྱི་སེམས་དེ་ཕྲ་རྒྱས་ཡིན་མིན་དང་། ཕྲ་རྒྱས་ཡིན་ཀྱང་ཡུལ་དེ་ལ་རྒྱས་མི་རྒྱས་
དཔྱད་པ་དང་བཞི་ལས། གཟུགས་ལྟ་བུ་ལ་མཚོན་ན། གཟུགས་དེ་འདོད་གཟུགས་ཀྱི་སྒོམ་སྤང་དང་།
ཟག་མེད་གསུམ་པོ་གང་རུང་དུ་གཏོགས་ལ། དེའི་ནང་ནས་འདོད་པའི་སྒོམ་སྤང་གི་གཟུགས་རྒྱུད་ཀྱིས་བསྡུས་
པ་ཉོན་མོངས་ཅན་ལྟ་བུ་ནི་སྔར་བཤད་པ་ལྟར་འདོད་པའི་རང་སའི་བདེན་པ་དང་པོ་གཉིས་ཀྱི་ཀུན་འགྲོའི་
སེམས་གཉིས་དང་། སྒོམ་སྤང་གི་སེམས། གཟུགས་ཀྱི་སྒོམ་སྤང་དགེ་བའི་སེམས་དང་། ཟག་མེད་ཀྱི་
སེམས་ཏེ་སེམས་ལྔའི་ཡུལ་དུ་འགྱུར་བ་དང་། སེམས་ལྔ་པོ་དེ་ལས་དང་པོ་གཉིས་ཕྲ་རྒྱས་དང་བཅས་པའི་ཉོན་
མོངས་ཅན་ཡིན་ལ། གསུམ་པ་ལ་ཕྲ་རྒྱས་དང་བཅས་མ་བཅས་ཀྱི་ཆ་གཉིས་ཡོད་ཅིང་། བཞི་པ་ལྔ་པ་གཉིས་
ནི་རིམ་པ་བཞིན་དགེ་བ་ཟག་བཅས་དང་། ཟག་མེད་ཡིན་པས་ཕྲ་རྒྱས་དང་བཅས་པ་མིན་ནོ། ། དེས་ན་འདོད་
པའི་གཟུགས་ཉོན་མོངས་ཅན་དེ་ལ་ནི་རང་སའི་བདེན་པ་དང་པོ་གཉིས་ཀྱི་ཀུན་འགྲོ་བཅུ་གཅིག་དང་། རང་
སའི་སྒོམ་སྤང་བཞི་སྟེ་ཕྲ་རྒྱས་བཅོ་ལྔ་རྒྱས་པར་འགྱུར་ཞིང་། རྒྱུད་ཀྱིས་བསྡུས་ཀྱང་ཉོན་མོངས་ཅན་མ་ཡིན་པ་
325



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དང་། རྒྱུད་ཀྱིས་མ་བསྡུས་པའི་གཟུགས་སོགས་ལ་ནི་སྒོམ་སྤང་ཕྲ་རྒྱས་བཞི་པོ་ཁོ་ན་རྒྱས་པར་འགྱུར་བ་ཡིན་ལ།
དེས་མཚོན་ཏེ་ཡུལ་གཞན་དག་ལ་ཡང་རིག་པས་དཔྱད་ཤེས་པར་བྱ་དགོས་ཀྱི་མཐའ་དག་འགོད་པར་མ་ལངས་
སོ། ། ཕྲ་རྒྱས་ཡིན་ཀྱང་ཡུལ་དེ་ལ་དམིགས་པས་རྒྱས་འགྱུར་མིན་པ་ནི། ཟག་མེད་དང་གོང་མ་ལ་དམིགས་པའི་
ཀུན་འགྲོའི་ཕྲ་རྒྱས་རྣམས་ཏེ་སྔར་བཤད་པ་ལྟར་རོ། །
བཅསe
ཕྲ་རྒྱས་དང་བཅས་པ་ལ་རྒྱུས་མི་རྒྱས་པའི་རྣམ་པ་གཉིས་བཤད་པ།
ཉོན་མོངས་ཕྲ་རྒྱས་བཅས་རྣམ་གཉིས། ། ཉོན་མོངས་ཅན་མིན་རྒྱས་འགྱུར་གྱིས། ། ཞེས་པའི་སྐབས་
འདིར་དངོས་སུ་བསྟན་པའི་ཕྲ་རྒྱས་དང་བཅས་པ་ལ་ནི་རྒྱས་པ་དང་མི་རྒྱས་པའི་བཅས་པ་རྣམ་པ་གཉིས་ལས།
དེའི་དང་པོ་ལའང་གཉིས་ཏེ། སོ་སོ་སྐྱེ་བོའི་ཉོན་མོངས་ཅན་ནི་འདོད་ཆགས་ལ་སོགས་པའི་མཚུངས་ལྡན་དང་
དམིགས་པ་གཉིས་ཀས་རྒྱས་ཤིང་རྒྱས་པ་དེ་གཉིས་དང་བཅས་པའང་ཡིན་ལ། འཕགས་པ་ལ་མཚུངས་ལྡན་
གྱིས་རྒྱས་པ་སྤངས་ཀྱང་དམིགས་པ་དང་བཅས་པ་ཡོད་པར་འདོད་པ་ནི། སྔར་གོང་དུ། སྡུག་བསྔལ་མཐོང་
སྤང་བྱ་སྤངས་ཀྱང་། ། ཀུན་འགྲོ་ལྷག་མ་རྣམས་ཀྱིས་ལྡན། ། དང་པོའི་རྣམ་པ་སྤངས་ཀྱང་དེའི། ། ཡུལ་ཅན་དྲི་མ་
ལྷག་རྣམས་ཀྱིས་ཞེས་བཤད་པ་ལྟར་ཏེ། སྡུག་བསྔལ་ཆོས་ཤེས་པ་དེས་འདོད་པའི་སྡུག་བསྔལ་མཐོང་སྤང་
མཚུངས་ལྡན་དང་བཅས་པ་སྤང་ཟིན་ཀྱང་ཀུན་འབྱུང་མཐོང་སྤང་གི་ཀུན་འགྲོའི་དམིགས་ཡུལ་དུ་གྱུར་པའི་
འདོད་པའི་སྡུག་བསྔལ་མཐོང་སྤང་དམིགས་པའི་རྒྱས་པ་དང་བཅས་པ་ཡོད་དོ། ། ཞེས་འདོད་པ་དང་། ཡང་།
མི་རྒྱས་ཀྱང་དེ་དང་བཅས་པར་འདོད་པ་ནི་འཕགས་པ་དགྲ་བཅོམ་པ་རྣམས་ཕྲ་རྒྱས་མཚུངས་ལྡན་དང་དམིགས་
པས་རྒྱས་པ་གཉིས་ཀ་སྤངས་ཀྱང་སྔར་མ་སྤངས་པའི་དུས་ན་རྒྱས་པའི་ཕྱིར་མི་རྒྱས་ཀྱང་ཕྲ་རྒྱས་དང་བཅས་པ་
ཡིན་ནོ་ཞེས་པའི་འདོད་ཚུལ་ཞིག་མཆིས་ཀྱང་། འགྲེལ་པ་མངོན་པའི་རྒྱན་དུ། འདི་ནི་དུས་གསུམ་རྫས་སུ་
གྲུབ་པའི་གྲུབ་མཐའ་འཁྲུལ་པ་ལ་འཁྲུལ་པ་འཇུས་པ་ཡིན་ནོ། ། ཞེས་གསུངས་པ་ལྟར་གྲུབ་མཐས་བརྟགས་པ་
ལས་ཀྱང་ཧ་ཅང་ཐལ་བར་མངོན་ཏེ། དགྲ་བཅོམ་པས་ཕྲ་རྒྱས་སྤངས་ཀྱང་ཕྲ་རྒྱས་དང་བཅས་པ་ཡིན་ཞེས་
འདོད་པ་སོགས་ནི་རང་གི་གྲུབ་མཐའ་དང་ཡང་འགལ་བའི་ཕྱིར་དང་། ཕྲ་རྒྱས་ལ་མཚུངས་ལྡན་ཁོ་ནས་རྒྱས་
པ་ཡོད་ཀྱང་། དམིགས་པ་ཁོ་ནས་རྒྱས་པ་མེད་པ་གོང་དུ་བཤད་བཞིན་དུ། འདིར་མཚུངས་ལྡན་སྤངས་ཀྱང་
326



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
དམིགས་པས་རྒྱས་པ་ཡོད་པར་འདོད་པ་ཡང་འགལ་བའི་ཕྱིར་རོ། ། དེ་ལྟར་ཡིན་ཀྱང་གནས་སྐབས་ཁས་ལེན་
འཛིན་མཚམས་ལྟ་བུར་ནི། ཉོན་མོངས་ཕྲ་རྒྱས་བཅས་རྣམ་གཉིས། ། ཞེས་པའི་དངོས་བསྟན་གྱི་ཕྲ་རྒྱས་དང་
བཅས་པ་ཡིན་ན་ཕྲ་རྒྱས་དང་བཅས་པ་ཡིན་པས་མ་ཁྱབ། ཞེས་དང་། འདིར་དངོས་བསྟན་གྱི་དམིགས་པས་
རྒྱས་པ་དང་བཅས་པ་ཡོད་ན་དམིགས་པས་རྒྱས་པ་ཡོད་པས་མ་ཁྱབ་ཞེས་དང་། འཕགས་པ་དགྲ་བཅོམ་པ་
རྣམས་ཀྱང་སྔར་ཕྲ་རྒྱས་དང་བཅས་པ་ལ་བསམས་ནས་དེ་ལྟར་བཤད་པ་ལས་སྤྱིར་ཕྲ་རྒྱས་དང་བཅས་པར་མི་
འདོད་ཞེས་དང་། དེ་བཞིན་དུ་ཁམས་གསུམ་གྱི་ཉོན་མོངས་མ་ཡིན་པའི་ཟག་བཅས་མཚུངས་ལྡན་དང་
མཚུངས་ལྡན་མ་ཡིན་པ་རྣམས་ཀྱང་དམིགས་པས་རྒྱས་འགྱུར་གྱི་ཕྲ་རྒྱས་དང་བཅས་པ་ཡིན་ཀྱང་། སྤྱིར་ཕྲ་
རྒྱས་དང་བཅས་པ་མ་ཡིན་ཞིང་། དེ་ལ་དགོངས་ནས། ཉོན་མོངས་ཅན་མིན་རྒྱས་འགྱུར་གྱི། ། ཞེས་
གསུངས་པ་ཡིན་ནོ། ། ཞེས་སྨྲ་ན་ཁས་ལེན་འཛིན་ཐུབ་ཙམ་ནི་འོངས་ཀྱི། གོ་བའི་ཁྱད་པར་མི་འདྲ་བ་ནི་མ་
མཆིས་སོ། ། ་་
རྨོངས་ལས་ཐེ་ཚོམ་དེ་ནས་ནི། ། ཞེས་སོགས་ཀྱིས་ཕྲ་རྒྱས་རྣམས་སྐྱེ་བའི་གོ་རིམ་བཤད་པ་སྟེ་གོ་སླའོ། །
ཕྲ་རྒྱས་སྤངས་པ་མ་ཡིན་དང་། ། ཞེས་སོགས་ཀྱིས་ཉོན་མོངས་སྐྱེ་བའི་རྒྱུ་གསུམ་བཤད་པ་སྟེ། ཕྲ་རྒྱས་དེ་
དང་དེའི་རྒྱུ་ཐོབ་པའམ། ས་བོན་མ་སྤངས་པ་དང་། འདོད་ཆགས་ཁོང་ཁྲོ་སོགས་སྐྱེ་བར་བྱེད་པའི་མཐུན་
པའི་ཡུལ་ཡིད་དུ་འོང་མི་འོང་སོགས་ཉེ་བར་གནས་པ་དང་། ཡུལ་དེ་ལ་སྡུག་པ་དང་མི་སྡུག་པ་སོགས་སུ་རྣམ་
པར་བརྟགས་པའི་ཚུལ་བཞིན་མ་ཡིན་པ་ཡིད་ལ་བྱེད་པ་སྟེ། དེ་གསུམ་ཚང་ན་ཉོན་མོངས་པ་ཡོངས་སུ་སྐྱེ་བ་
ཡིན་པའི་ཕྱིར་རོ། ། །
ཟག་པ་དང་ཆུ་བོ་སྦྱོར་སོགས་དབྱེ་བ་མི་འདྲ་བ་བཤད་པ།
འདོད་ན་གཏི་མུག་མ་གཏོགས་པའི། ། ཞེས་སོགས་ཀྱི་སྐབས་སུ། མདོ་ལས། ཟག་པ་དང་། ཆུ་བོ་
དང༌། སྦྱོར་བ་ཞེས་སོགས་དབྱེ་བ་མི་འདྲ་བ་བཅུ་གཅིག་བཤད་པ་ལས། དང་པོ་ཟག་པའི་སྒོ་ནས་དབྱེ་བ་ལ།
འདོད་པའི་ཟག་པ། སྲིད་པའི་ཟག་པ། མ་རིག་པའི་ཟག་པ་ཞེས་གསུམ་བཤད་པ་དེ་དག་ཇི་ལྟར་ཞེ་ན།
འདོད་པའི་སས་བསྡུས་ཀྱི་ཕྲ་རྒྱས་རྣམས་ལས་གཏི་མུག་སྟེ་མ་རིག་པ་ལྔ་མ་གཏོགས་པའི་འདོད་པའི་བདེན་བཞི་
327



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མཐོང་སྤང་གི་ལྟ་བ་བཅུ་གཉིས་དང་། ཐེ་ཚོམ་བཞི་སྟེ་བཅུ་དྲུག འདོད་ཆགས་ཁོང་ཁྲོ་ང་རྒྱལ་གསུམ་སྤང་
བྱ་རིས་ལྔ་ཆར་དབྱེ་བས་བཅོ་ལྔ་སྟེ་སུམ་ཅུ་རྩ་གཅིག་གི་སྟེང་དུ། འོག་ནས་འཆད་འགྱུར་གྱི་ཀུན་དཀྲིས་བཅུ་
དང་བཅས་པའི་བཞི་བཅུ་རྩ་གཅིག་ནི་འདོད་པའི་ཟག་པ་དང་གཟུགས་གཟུགས་མེད་གཉིས་ཀྱི་མ་རིག་པ་ལྔ་ལྔ་
སྟེ་བཅུ་མ་གཏོགས་པའི་ཕྲ་རྒྱས་ཉི་ཤུ་རྩ་དྲུག་རེ་ཡོད་པ་རྣམས་གཅིག་ཏུ་བསྡོམས་པའི་ལྔ་བཅུ་རྩ་གཉིས་ནི་སྲིད་
པའི་ཟག་པ་སྟེ། གོང་མ་གཉིས་ཀྱི་ཉོན་མོངས་དེ་དག་བསྒྲིབས་ལ་ལུང་མ་བསྟན་དུ་གཅིག་པ་དང་། ཁ་ནང་
དུ་བལྟས་པ་དང་། མཉམ་བཞག་གི་ས་པར་འདྲ་བའི་ཕྱིར་གཅིག་ཏུ་བྱས་སོ། ། ཁམས་གསུམ་གྱི་མ་རིག་པ་བཅོ་
ལྔ་པོ་ཐམས་ཅད་གཅིག་ཏུ་བྱས་ནས་མ་རིག་པའི་ཟག་པར་འཇོག་སྟེ། དེ་ཉོན་མོངས་ཐམས་ཅད་ཀྱི་རྩ་བ་ཡིན་
པའི་ཕྱིར་ལོགས་སུ་བསྟན་ཏོ། ། །
ཆུ་བོ་སྦྱོར་བའང་དེ་བཞིན་དུ། ། ཞེས་སོགས་དབྱེ་བ་གཉིས་པ་ཆུ་བོ་དང་། སྦྱོར་བར་བཤད་པ་ནི།
འདོད་པའི་ཆུ་བོ་དང༌། སྲིད་པའི་ཆུ་བོ་དང་། ལྟ་བའི་ཆུ་བོ་དང་། མ་རིག་པའི་ཆུ་བོ་ཞེས་བཞི་དང་།
དེ་བཞིན་དུ་འདོད་པའི་སྦྱོར་བ་དང་། སྲིད་པའི་སྦྱོར་བ་དང་། ལྟ་བའི་སྦྱོར་བ་དང་། མ་རིག་པའི་སྦྱོར་བ་
ཞེས་བཞི་ཡང་གསུངས་པ་ནི། ཕྲ་རྒྱས་དེ་དག་ལས་ལྟ་བ་རྣམས་གཡོ་བ་དང་གསལ་བའི་ཕྱིར་ལྟ་བའི་ཆུ་བོ་དང་།
སྦྱོར་བ་ཞེས་ལོགས་སུ་བགྲང་ལ། གཞན་རྣམས་ཟག་པའི་སྐབས་ལྟར་སྦྱར་བའོ། ། །
ཇི་སྐད་བཤད་ཉིད་མ་རིག་བཅས། ། ཞེས་སོགས་ཀྱིས་གསུམ་པ་ཉེར་ལེན་བཤད་པ་སྟེ། མདོ་ལས།
འདོད་པ་ཉེ་བར་ལེན་པ་དང་། ལྟ་བ་ཉེ་བར་ལེན་པ་དང་། ཚུལ་ཁྲིམས་དང་བརྟུལ་ཞུགས་མཆོག་འཛིན་ཉེ་
བར་ལེན་པ་དང་། བདག་ཏུ་སྨྲ་བ་ཉེ་བར་ལེན་པ་ཞེས་བཞི་གསུངས་པ་ལས། སྔར་བཤད་པའི་འདོད་པའི་
ཆུ་བོ་དང་སྦྱོར་བར་བཤད་པའི་ཕྲ་རྒྱས་འདོད་པའི་མ་རིག་པ་དང་བཅས་པ་རྣམས་འདོད་པ་ཉེ་བར་ལེན་པ་དང་།
སྲིད་པའི་ཆུ་སྦྱོར་དུ་བཤད་པའི་ཕྲ་རྒྱས་གོང་མའི་མ་རིག་པ་དང་བཅས་པ་རྣམས་བདག་ཏུ་སྨྲ་བ་ཉེ་བར་ལེན་པ་
དང༌། ལྟ་བ་ལྔ་ལས་དང་པོ་བཞི་ལྟ་བ་ཉེ་བར་ལེན་པ་ཞེས་གཅིག་ཏུ་བགྲང་། ཕྱི་མ་ལ་ཚུལ་ཁྲིམས་དང་
བརྟུལ་ཞུགས་མཆོག་འཛིན་ཉེ་བར་ལེན་པ་ཞེས་ལོགས་སུ་བསྟན་པ་ནི། གྲངས་ཅན་སོགས་ཕྱི་རོལ་པའི་ཚུལ་
ཁྲིམས་དང་བརྟུལ་ཞུགས་མཆོག་ཏུ་འཛིན་པ་སོགས་ཡང་དག་པའི་ལམ་གྱི་དགྲར་གྱུར་པ་ཤེས་པའི་ཕྱིར་དུའོ། །
ཡང་། འདིར་མ་རིག་པ་ཉེར་ལེན་དུ་ལོགས་སུ་མ་བཤད་པའི་རྒྱུ་མཚན་ཡོད་དེ། མ་འདྲེས་པའི་མ་རིག་པ་
328



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
འབའ་ཞིག་གིས་ནི་མི་གསལ་བས་འཁོར་བར་འཛིན་མི་ནུས་ལ། འདྲེས་པའི་མ་རིག་པ་ནི་ཉོན་མོངས་གཞན་
དང་འབྲེལ་བའི་སྟོབས་ཀྱིས་ལེན་པའི་ཕྱིར། ལྟ་བ་ལས་གཞན་པའི་ཉོན་མོངས་རྣམས་དང་བསྲེས་ནས་ཉེར་
ལེན་དུ་བཤད་དོ། ། ཉེར་ལེན་གྱི་དོན་ནི་འཁོར་བར་སྐྱེ་བ་ཉེ་བར་ལེན་པ་བྱེད་པའི་དོན་ནོ། །
གང་ཕྱིར་དེ་དག་ཕྲ་བ་དང་། ། ཞེས་པ་ནས། དེ་དག་གི་ནི་ངེས་ཚིག་ཡིན། ། ཞེས་པའི་བར་གྱིས་ཕྲ་རྒྱས་
དང་ཟག་པ་སོགས་ཀྱི་སྒྲ་དོན་ནམ་ངེས་ཚིག་བཤད་པ་སྟེ་རྩ་བར་ཚིག་འགྲེལ་གྱིས་ཤེས་སོ། ། །
ཀུན་སྦྱོར་བཤད་པ།
དེ་དག་ཀུན་ཏུ་སྦྱོར་སོགས་ཀྱི། ། ཞེས་སོགས་ཀྱི་སྐབས་སུ་ལྔ་པ་ཀུན་སྦྱོར་བཤད་པ་སྟེ། དེ་ལ་ཀུན་སྦྱོར་
ནི་འདོད་ཆགས། ཁོང་ཁྲོ། ང་རྒྱལ། མ་རིག་པ། ལྟ་བ། མཆོག་འཛིན། ཐེ་ཚོམ། ཕྲག་དོག
སེར་སྣའི་ཀུན་སྦྱོར་སྟེ་དགུའོ། ། དེ་དག་ལས་འདོད་ཆགས། ང་རྒྱལ། མ་རིག་པ། ཐེ་ཚོམ་གྱི་ཀུན་སྦྱོར་
བཞི་ནི་ཁམས་གསུམ་ག་དང་། ཁོང་ཁྲོ། ཕྲག་དོག་སེར་སྣ་གསུམ་ནི་འདོད་ཁམས་ཁོ་ན་དང་། ཁམས་
གསུམ་གའི་ལྟ་བ་དང་པོ་གསུམ་ལྟ་བའི་ཀུན་སྦྱོར་དང་། ཕྱི་མ་གཉིས་མཆོག་ཏུ་འཛིན་པའི་ཀུན་སྦྱོར་རོ། ། །
རྫས་དང་མཆོག་འཛིན་འདྲ་བའི་ཕྱིར། ། ལྟ་གཉིས་ཀུན་ཏུ་སྦྱོར་བཞིན་ནོ། ། ཞེས་པ་ནི། ལྟ་བ་ལྔ་ལས་
དང་པོ་གསུམ་ལྟ་བའི་ཀུན་སྦྱོར་དང་། ཕྱི་མ་གཉིས་མཆོག་ཏུ་འཛིན་པའི་ཀུན་སྦྱོར་ཞེས་གཅིག་ཏུ་བྱེད་པའི་རྒྱུ་
མཚན་ནི། ལྟ་བ་དང་པོ་གསུམ་དང་། ཕྱི་མ་གཉིས་རྫས་བཅོ་བརྒྱད་དུ་ཡོད་པར་འདྲ་བ་དང་། དམན་པ་
ལ་མཆོག་ཏུ་འཛིན་པར་འདྲ་བའི་ཕྱིར་ཀུན་ཏུ་སྦྱོར་བ་གཉིས་སུ་སོ་སོར་བཤད་པ་ཡིན་ལ། རྫས་བཅོ་བརྒྱད་དུ་
འདྲ་ཚུལ་ཡོད་དེ། ལྟ་བ་དང་པོ་གཉིས་ལ་འདོད་པའི་སྡུག་བསྔལ་མཐོང་སྤང་གཉིས་དང་། ཁམས་གོང་མ་
གཉིས་ནའང་སྡུག་བསྔལ་མཐོང་སྤང་གཉིས་གཉིས་ཏེ་དྲུག་དང་། ལོག་ལྟ་ལ་ཁམས་གསུམ་གྱི་བདེན་བཞི་
མཐོང་སྤང་བཞི་གསུམ་བཅུ་གཉིས་ཏེ་སྡོམ་བས་བཅོ་བརྒྱད་ཡོད་པ་བཞིན་དུ། ལྟ་བ་ལྔ་པ་ལ་འདོད་པའི་སྡུག་
བསྔལ་མཐོང་སྤང་དང་ལམ་མཐོང་སྤངས་གཉིས་དང་། ཁམས་གོང་མ་གཉིས་ལའང་དེ་བཞིན་གཉིས་གཉིས་
ཏེ་དྲུག་དང་། ལྟ་བ་བཞི་པ་ལ་ཁམས་གསུམ་གྱི་བདེན་བཞི་མཐོང་སྤངས་བཞི་གསུམ་བཅུ་གཉིས་ཏེ་བཅོ་
བརྒྱད་ཡོད་པར་འདྲ་བའི་ཕྱིར་རོ། །
329



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
གང་ཕྱིར་གཉིས་ཀའང་གཅིག་ཏུ་ནི། ཞེས་སོགས་ཀྱི་སྐབས་སུ། འོ་ན། ཀུན་དཀྲིས་བརྒྱད་ཀྱི་ནང་
ནས་ཕྲག་དོག་དང་། སེར་སྣ་གཉིས་ཁོ་ན་སྐབས་འདིར་ཀུན་སྦྱོར་ཏུ་བཤད་པ་ཅི་ཞེ་ན། དེ་གཉིས་གཅིག་ཏུ་
མི་དགེ་བ་ཡིན་པ་དང་། མ་རིག་པ་ཙམ་དང་མཚུངས་པར་ལྡན་པས་རང་དབང་ཅན་ཡིན་པའི་ཕྱིར་ལོགས་སུ་
ཀུན་སྦྱོར་དུ་བཤད་པ་ཡིན་ཞེས་བྱེ་བྲག་སྨྲ་བ་འདོད་ཀྱང་། རྒྱུ་མཚན་མ་ངེས་ཏེ། ཁྲོ་བ་དང་། འཆབ་པ་
སོགས་ཀྱང་དེར་ཐལ་བའི་སྐྱོན་ཡོད་པའི་ཕྱིར། འོན་ཀྱང་གྲུབ་མཐའི་རང་ལུགས་ཀྱི་སྐབས་སུ་ཁས་ལེན་ནི་དེ་
ལྟར་འཛིན་དགོས་སོ། ། །
འཚབ་པ་
ཐ་མའི་ཆ་མཐུན་དང་གོང་མའི་ཆ་མཐུན་བཤད་པ།
ཐ་མའི་ཆ་དང་མཐུན་རྣམ་ལྔ། ། ཞེས་སོགས་ཀྱི་སྐབས་སུ། ཐ་མའི་ཆ་མཐུན་གྱི་ཀུན་སྦྱོར་ལྔ་བཤད་པ་སྟེ།
དེ་དག་གང་ཞེ་ན། འདོད་པའི་སས་བསྡུས་ཀྱི་འཇིག་ལྟ་དང་། ཚུལ་ཁྲིམས་བརྟུལ་ཞུགས་མཆོག་འཛིན་གྱི་ལྟ་
བ་དང་། ཐེ་ཚོམ་དང་། འདོད་པ་ལ་འདུན་པ་དང་། གནོད་སེམས་རྣམས་སོ། ། དེ་དག་ལ་ཐ་མའི་ཆ་
མཐུན་ཞེས་བརྗོད་བའི་རྒྱུ་མཚན་ཡོད་དེ། ཁམས་ཀྱི་མཐའ་མའམ་དམན་པ་ནི་འདོད་པ་ཡིན་ལ། དེའི་ཆ་
དང་མཐུན་པའི་ཕྱིར་ཏེ། ལྔ་པོ་དེ་ལས་འདོད་པ་ལ་འདུན་པ་དང་། གནོད་སེམས་གཉིས་ཀྱིས་འདོད་པ་
ལས་མི་འདའ་བར་བྱེད་ལ། འཇིག་ལྟ་སོགས་གསུམ་གྱིས་ནི་ལན་གཅིག་འདོད་པ་ལས་འདས་ཏེ་གོང་མར་སྐྱེས་
ཀྱང་ཡང་ཕྱིར་བཟློག་པར་བྱེད་པའི་ཕྱིར་རོ། ། ཞེས་འདོད་ལ། དེ་ལྟར་ན་ཁོང་ཁྲོ་མ་གཏོགས་པའི་འདོད་པའི་
རྩ་ཉོན་དང་ལྟ་བ་གཞན་ཡང་ཐ་མའི་ཆ་མཐུན་དུ་ཐལ་ཏེ། འདོད་པ་ལས་འདས་ཀྱང་ཕྱིར་བཟློག་པའི་ཕྱིར།
ཞེ་ན། གཙོ་ཆེ་ བའི་དབང་དུ་བྱས་པ་ཡིན་ཞེས་སྨྲའོ། ། འོ་ན། སྟོང་ཆེན་རབ་འཇོམས་སོགས་ལས།
འཇིག་ལྟ་དང་། ཚུལ་ཁྲིམས་བརྟུལ་ཞུགས་མཆོག་འཛིན་དང་། ཐེ་ཚོམ་ཉོན་མོངས་ཅན་ཏེ་ཀུན་སྦྱོར་གསུམ་
ལས་མ་གསུངས་ཤིང་། གསུམ་པོ་དེ་སྤངས་པས་རྒྱུན་ཞུགས་ཀྱི་འབྲས་བུ་ཐོབ་པར་གསུངས་པ་ཇི་ལྟར་ཡིན།
རྒྱུན་ཞུགས་ཀྱིས་མཐོང་སྤང་ཐམས་ཅད་སྤངས་པམ་ཡིན་ནམ་ཞེ་ན། དེ་ནི་ཡིན་མོད་ཀྱི། འོན་ཀྱང་གསུམ་པོ་
དེས་མཐོང་སྤང་རྣམས་ཀྱི་སྒོ་བསྡུས་པའི་ཕྱིར་དང་། རྩ་བ་བསྡུས་པའི་ཕྱིར་གསུམ་པོ་དེ་སྤངས་པས་མཐོང་
སྤང་གཞན་དག་ཀྱང་སྤངས་པར་ཤུགས་ལ་གོ་ནུས་པའི་ཕྱིར་གསུམ་ཁོ་ན་སྤངས་པར་བསྟན་ནོ། ། ཞེས་འཆད་ལ།
330



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
སློབ་དཔོན་ཉིད་ཀྱི་བཞེད་པ་ནི། དཔེར་ན། ཡུལ་གཞན་དུ་འགྲོ་བ་ལ། འགྲོ་མི་འདོད་པ་དང་། ལམ་
ནོར་བར་འགྲོ་བ་དང་། ལམ་ལ་ཐེ་ཚོམ་ཟ་བ་གསུམ་གྱིས་བར་ཆད་བྱེད་པ་ལྟར། འཇིག་ལྟས་བདག་ཆད་
དོགས་ཀྱིས་ཐར་པ་ལ་སྐྲག་ནས་འགྲོར་མི་འདོད་པ་དང་། ཚུལ་ཁྲིམས་བརྟུལ་ཞུགས་མཆོག་འཛིན་གྱིས་ལམ་
ནོར་བ་གཞན་ལ་བརྟེན་པ་དང་། གསུམ་པས་ལམ་ལ་ཐེ་ཚོམ་ཟ་བའི་སྒོ་ནས་ཐར་པར་བགྲོད་པ་ལ་གཙོ་བོར་
གེགས་བྱེད་པའི་ཕྱིར་གསུམ་པོ་དེ་སྨོས་པ་ཡིན་ཞེས་བཞེད་དོ། ། །
གོང་མའི་ཆ་དང་མཐུན་ལྔ་ཉིད། ། ཞེས་སོགས་ཀྱི་སྐབས་སུ་གོང་མའི་ཆ་མཐུན་ལྔ་བཤད་དེ། གང་ཞེ་ན།
གཟུགས་དང་གཟུགས་མེད་ཀྱི་འདོད་ཆགས་གཉིས་སོ་སོ་ནས་བགྲང་ཞིང་། རྒོད་པ་དང་། ང་རྒྱལ་དང་།
རྨོངས་པ་རྣམས་གཅིག་ཏུ་བྱས་ཏེ་རེ་རེ་བགྲང་པས་ལྔ་སྟེ། དེ་དག་མ་སྤངས་པར་ཁམས་གོང་མ་ལས་མི་འདའ་
བའི་ཕྱིར་དེ་ལྟར་བཤད་དོ། ། འདོད་ཆགས་གཉིས་སོ་སོར་ཕྱེ་བ་ནི། ཁམས་གོང་མ་གཉིས་སུ་སྐྱེ་བ་ལེན་པའི་
རྒྱུའི་གཙོ་བོ་ཡིན་པའི་རྒྱུ་མཚན་གྱིས་སོ། །
ཚོར་བའི་དབང་གིས་འཆིང་བ་གསུམ། ། ཞེས་པ་ནི། དྲུག་པ་འཁོར་བར་འཆིང་བའི་རྒྱུའི་གཙོ་བོ་
གསུམ་བཤད་པ་སྟེ། དེ་ནི་འདོད་ཆགས་ཐམས་ཅད་དང་། ཞེ་སྡང་ཐམས་ཅད་དང་། གཏི་མུག་ཐམས་
ཅད་དོ། ། ན་
ཉོན་མོངས་ལས་གཞན་ཉོན་མོངས་ཅན། ། ཞེས་སོགས་ཀྱིས་བདུན་པ་ཉེ་བའི་ཉོན་མོངས་པ་བཤད་པ་སྟེ།
རྩ་བའི་ཉོན་མོངས་པ་དྲུག་ལས་གཞན་པའི་ཉོན་མོངས་ཅན་གྱིས་སེམས་བྱུང་འདུ་བྱེད་ཀྱི་ཕུང་པོ་གང་ཡིན་པ་དེ་
དག་ལ་ནི་ཉེ་བའི་ཉོན་མོངས་པ་ཞེས་བྱ་བ་སྟེ། དེ་ལ་རྣམ་གྲངས་ནི་གཞི་ཕྲན་ཚེགས་ལས་ཉི་ཤུ་རྩ་བཞི་སོགས་
གསུངས་ཏེ། དེ་དག་གི་གྲངས་དང་ངོ་བོ་སོགས་ནི་གཞན་ལས་ཤེས་སོ། །
ཀུན་དཀྲིས་བཅུ་སོགས་བཤད་པ། །
ངོ་ཚ་མེད་དང་ཞེས་སོགས་ཀྱིས་བརྒྱད་པ་ཀུན་དཀྲིས་བཤད་པ་སྟེ། དེ་ནི། བྱེ་སྨྲའི་ལུགས་ལ་ཀུན་
དཀྲིས་བརྒྱད་ཀྱི་སྟེང་དུ་ཁྲོ་འཆབ་གཉིས་བསྣན་པས་བཅུའོ། ། །
གཞན་ཡང་ཉོན་མོངས་དྲི་མ་དྲུག ཞེས་སོགས་ཀྱིས། དགུ་པ་ཉོན་མོངས་ཀྱི་དྲི་མ་དྲུག་བཤད་པ་
331



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཡིན་ལ། ཀུན་དཀྲིས་བཅུ་དང་། དྲི་མ་དྲུག་པོ་དེ་དག་གི་ངོ་བོའི་གྲངས་འདྲེན་དང་། དེ་དག་རྩ་ཉོན་གང་
དང་གང་གིས་བསྐྱེད་པ་སོགས་ནི་རྩ་བ་ཉིད་ཀྱི་ཚིག་ཟིན་ལས་གསལ་བར་ཐོན་པས་ན་ཚིག་འགྲེལ་གྱིས་ཤེས་པས་
མ་སྨོས་སོ། །
དེ་ལས་ངོ་ཚ་མེད་པ་དང་། ། ཞེས་སོགས་ཀྱི་སྐབས་སུ། བཅུ་པ་སྔར་བཤད་པ་དེ་དག་གི་ཁྱད་པར་གྱི་
ཆོས་བཤད་པ་སྟེ། དེ་ཡང་ཀུན་དཀྲིས་བཅུ་ལས་ངོ་ཚ་མེད་པ་དང་། ཁྲེལ་མེད། རླུགས། གཉིད།
རྒོད་པ་ལྔ་ལ་ནི་མཐོང་སྤང་སྒོམ་སྤང་གཉིས་ཀའི་ཆ་ཡོད་ལ། དེའི་ནང་ནས་ཀྱང་ངོ་ཚ་མེད་པ་དང། ཁྲེལ་
མེད་གཉིས་ནི་མི་དགེ་བ་ཐམས་ཅད་ལ་མཚུངས་ལྡན་དུ་འགྲོ་ཞིང་། རྨུགས་རྒོད་གཉིས་ནི་ཉོན་མོངས་ཅན་
ཐམས་ཅད་ལ་མཚུངས་ལྡན་དུ་འགྲོའོ། ། གཉིད་ནི་འདོད་པའི་སས་བསྡུས་ཀྱི་ཡིད་ཤེས་ཅི་རིགས་པའི་འཁོར་དུ་
འགྲོ་ཞིང་། དེ་ལ་སྤྱིར་དགེ་བའང་ཡོད་མོད་ཀྱང་སྐབས་འདིར་ནི་ཉོན་མོངས་ཅན་ཡིན་པས་ན་སྒྲིབ་ལུང་མ་
བསྟན་དང་མི་དགེ་བ་གང་རུང་ངོ༌། ། ལྔ་པོ་དེ་ལས་གཞན་པའི་ཀུན་དཀྲིས་ཉེ་ཉོན་དུ་གཏོགས་པ་ཕྲག་དོག
སེར་སྣ། འགྱོད་པ། ཁྲོ་བ། འཆབ་པ་དང་ལྔ་ནི་སྒོམ་སྤང་རང་དབང་ཅན་ཁོ་ན་ཡིན་ལ། དེ་བཞིན་དུ་
དྲི་མ་དྲུག་པོ་ཡང་སྒོམ་སྤང་རང་དབང་ཅན་ནོ། ། རང་དབང་ཅན་ཞེས་པའི་དོན་ནི་རང་གི་གྲོགས་རྩ་ཉོན་མ་རིག་
པ་ཙམ་དང་མཚུངས་པར་ལྡན་པ་ལས། རྩ་ཉོན་གཞན་ལ་ལྟོས་མི་དགོས་ཤིང་། དེ་དག་དང་མཚུངས་ལྡན་
དུ་མི་འགྲོ་བས་སོ། ། ཀུན་དཀྲིས་བཅུ་ལས་རྨུགས་རྒོད་གཉིད་གསུམ་ལས་གཞན་པའི་ངོ་ཚ་མེད་པ་སོགས་བདུན་
དང༌། དྲི་མ་དྲུག་པོ་རྣམས་ནི་འདོད་པའི་སས་བསྡུས་མི་དགེ་བ་ཁོ་ན་ཡིན་ལ། རྨུགས་རྒོད་གཉིས་དང་།
གཉིད་ཉོན་མོངས་ཅན་གསུམ་ལ་ནི་བསྒྲིབས་ལུང་མ་བསྟན་དང་། མི་དགེ་བ་གཉིས་ཀ་ཡོད་དོ། ། ཁམས་གོང་
ན་ཡོད་པའི་ཉེ་ཉོན་ཐམས་ཅད་ནི་བསྒྲིབས་ལ་ལུང་མ་བསྟན་ཁོ་ན་ཡིན་ནོ། ། ཉེ་ཉོན་དེ་དག་ལས་གཡོ་སྒྱུ་གཉིས་ནི་
འདོད་པར་མ་ཟད་བསམ་གཏན་དང་པོ་ན་ཡང་ཡོད་དེ། བསམ་གཏན་དང་པོའི་ཚངས་པ་ཆེན་པོའི་གཡོ་སྒྱུས་
འཕགས་པ་རྟ་ཐུལ་འདྲིད་པར་བཤད་པའི་ཕྱིར་རོ། ཡང་། རྨུགས་རྒོད་རྒྱགས་པ་གསུམ་ནི་ཁམས་གསུམ་
ཆར་ན་ཡོད་ལ། དེས་ན་ཀུན་དཀྲིས་བཅུ་དང་དྲི་མ་དྲུག་གི་ནང་ནས་རྨུགས་རྒོད་རྒྱགས་པ་གཡོ་སྒྱུ་དང་བཅས་
པའི་ལྔ་པོ་དེ་མ་གཏོགས་ལྷག་མ་བཅུ་གཅིག་པོ་ཐམས་ཅད་འདོད་པའི་སས་བསྡུས་ཁོ་ནའོ། ། །
མཐོང་སྤང་བྱ་གཉིད་ང་རྒྱལ་བཅས། ། ཞེས་སོགས་ཀྱིས་ཀྱང་ཉོན་མོངས་རྣམས་ཀྱི་ཁྱད་པར་བཤད་པ་སྟེ།
332



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
རྩ་ཉོན་དང་ཉེ་ཉོན་དེ་དག་ལས་མཐོང་སྤང་ཐམས་ཅད་དང་། སྒོམ་སྤང་གི་གཉིད་དང་ང་རྒྱལ་དང་བཅས་པ་
དང༌། ཉེ་ཉོན་རང་དབང་ཅན་བཅུ་གཅིག་རྣམས་ནི་ཡིད་ཤེས་ཀྱི་ས་པ་ཁོ་ན་ཡིན་ལ། དེ་དག་ལས་གཞན་
པའི་སྒོམ་སྤང་གི་མ་ངེས་པའི་ས་པའི་ཆགས་སྡང་གཉིས། མི་དགེ་བའི་ས་པ་གཉིས། ཉོན་མོངས་ཆེན་པོའི་
ས་པ་དྲུག་དང་བཅས་པ་ལ་ནི་རྣམ་ཤེས་དྲུག་ཆར་གྱི་རྟེན་ཅན་ཡོད་དོ། །
ཉོན་མོངས་དེ་དག་རང་གི་གྲོགས་ཚོར་བ་དང་མཚུངས་པར་ལྡན་ཚུལ། །
བདེ་བ་དག་དང་འདོད་ཆགས་སུ། ། ཞེས་སོགས་ཀྱི་སྐབས་སུ། ཉོན་མོངས་དེ་དག་རང་གི་གྲོགས་ཚོར་
བ་ལྔ་པོ་གང་གང་དང་མཚུངས་ལྡན་དུ་འགྲོ་ཞེ་ན། འདོད་ཆགས་ནི་རང་གི་གྲོགས་ཚོར་བ་བདེ་བའི་དབང་པོ་
དང་། ཡིད་བདེ་ཅི་རིགས་དང་མཚུངས་ལྡན་དུ་འགྲོ་ཞིང་། དབང་ཤེས་ལྔ་དང་ཡིད་ཤེས་ཏེ་དྲུག་ཆར་གྱི་
འཁོར་དུ་འབྱུང་བ་ཡོད་ལ། ཞེ་སྡང་ནི་དེ་ལས་བཟློག་སྟེ་རང་གི་གྲོགས་སྡུག་བསྔལ་གྱི་དབང་པོ་དང་། ཡིད་
མི་བདེ་གང་རུང་དང་མཚུངས་ལྡན་དུ་འགྲོ་ལ། རྣམ་ཤེས་དྲུག་ཀའི་འཁོར་དུ་འབྱུང་ངོ༌། ། འདྲེས་པ་དང་མ་
འདྲེས་པའི་མ་རིག་པ་གཉིས་ནི་རང་གྲོགས་ཚོར་བ་ལྔ་པོ་ཐམས་ཅད་དང་ཅི་རིགས་པར་མཚུངས་ལྡན་དུ་འགྲོ་ལ།
རྣམ་ཤེས་ཐམས་ཅད་ཀྱི་འཁོར་དུ་འབྱུང་ངོ༌། ། ལོག་ལྟ་ནི་རང་གྲོགས་ཡིད་བདེ་དང་ཡིད་མི་བདེ་གང་རུང་དང་
མཚུངས་ལྡན་དུ་འགྲོ་ལ། ། ཡིད་ཤེས་ཁོ་ནའི་ས་པའོ། ། ཐེ་ཚོམ་ནི་རང་གྲོགས་ཡིད་མི་བདེ་དང་མཚུངས་ལྡན་
དང་། ལྟ་བ་གཞན་བཞི་དང་ང་རྒྱལ་ནི་རང་གྲོགས་ཡིད་བདེ་དང་མཚུངས་ལྡན་དུ་འགྲོ་ལ། དེ་དག་ཀྱང་
ཡིད་ཤེས་ཁོ་ནའོ། ། གོང་དུ་སྨོས་པ་དེ་དག་ནི་འདོད་པའི་དབང་དུ་བྱས་པ་ཡིན་གྱི་ཁམས་གོང་ན་ཁོང་ཁྲོ་དང་།
ཡིད་མི་བདེ་དང་། སྡུག་བསྔལ་གྱི་དབང་པོ་རྣམས་མེད་པའི་ཕྱིར། དེས་ན་གོང་མ་གཉིས་ཀྱི་ཉོན་མོངས་
རྣམས་ནི་ས་རང་རང་ན་རྣམ་ཤེས་དང་ཚོར་བའི་དབང་པོ་གང་ཡོད་པ་དེ་དང་མཚུངས་ལྡན་དུ་འགྲོའོ། ། ཚོར་བ་
བཏང་སྙོམས་ནི་གོང་འོག་གི་ཉོན་མོངས་པ་ཀུན་ལ་མཚུངས་ལྡན་དུ་འགྲོ་བ་ཡོད་དོ། ། ཉེ་ཉོན་རྣམས་ལས་འགྱོད་
པ་ནས་འཚིག་པའི་བར་དྲུག་ནི་རང་གྲོགས་ཡིད་མི་བདེ་དང་། སེར་སྣ་ནི་ཡིད་བདེ་དང་། གཡོ་དང་སྒྱུ་དང་
འཆབ་པ་རྣམས་ནི་རང་གྲོགས་ཡིད་བདེ་དང་ཡིད་མི་བདེ་ཅི་རིགས་དང་། གཉིད་ནི་དེ་གཉིས་སུ་མ་ཟད་རང་
གྲོགས་བཏང་སྙོམས་དང་ཡང་མཚུངས་ལྡན་དུ་འགྲོ་ལ། དེ་དག་ཀྱང་ཡིད་ཤེས་ཁོ་ནའོ། ། བསམ་གཏན་གསུམ་
འs
333



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
པའི་སེམས་བདེ་དང་། གཉིས་པ་མན་ཆད་ཀྱི་ཡིད་བདེ་ནི་རང་གྲོགས་རྒྱགས་པ་དང་མཚུངས་ལྡན་དུ་འགྲོ་ལ།
བཞི་པ་ཡན་ཆད་ནི་བཏང་སྙོམས་ཁོ་ན་དང་མཚུངས་ལྡན་ནོ། ། ཀུན་དཀྲིས་གཞན་ངོ་ཚ། ། མེད་པ་དང་། ཁྲེལ་
མེད། རྨུགས་རྒོད་བཞི་ནི་རང་གྲོགས་ཚོར་བ་ལྔ་ཆར་དང་མཚུངས་ལྡན་དུ་འགྲོ་བ་སྲིད་ལ། རྣམ་ཤེས་ཀྱང་
དྲུག་ཆར་གྱི་འཁོར་དུ་འབྱུང་ངོ༌། །
སྒྲིབ་ལྔ་བཤད་པ།
འདོད་ན་སྒྲིབས་(སྒྲིབ་)རྣམས་མི་མཐུན་དང་། ། ཞེས་སོགས་ཀྱིས་སྒྲིབ་པ་ལྔ་བཤད་པ་སྟེ། དེ་ནི་
འདོད་པའི་སས་བསྡུས་ཀྱིས་འདོད་པ་ལ་འདུན་པ་དང་། གནོད་སེམས་དང་། རྨུགས་གཉིད་གཉིས།
རྒོད་འགྱོད་གཉིས། ཐེ་ཚོམ་སྟེ་ལྔའོ། ། འོ་ན། རྨུགས་རྒོད་ཐེ་ཚོམ་རྣམས་ཁམས་གསུམ་ན་ཡོད་པ་མ་ཡིན་
ནམ་ཞེ་ན། སྤྱིར་ཡོད་མོད་ཀྱང་། སྒྲིབ་པ་ལྔའི་ནང་ཚན་དུ་གྱུར་པ་ནི་འདོད་པའི་སས་བསྡུས་ཁོ་ན་ལ་བྱེད་
དོ།། ཡང་། རྨུགས་གཉིད་གཉིས་དང་། རྒོད་འགྱོད་གཉིས་རྣམས་སེམས་བྱུང་ཐ་དད་པ་ཡིན་བཞིན་དུ་
སྒྲིབ་པ་རེ་རེར་བསྡོམས་ཏེ་བཤད་པ་གང་ཞེ་ན། དེ་རྣམས་མི་མཐུན་ཕྱོགས་གཉེན་པོ་གཅིག་པ་དང་། ཟས་
ཏེ་སྐྱེད་བྱེད་ཀྱི་རྒྱུ་གཅིག་པ་དང་། བྱ་བ་གཅིག་པའི་རྒྱུ་མཚན་གྱིས་གཅིག་ཏུ་བགྲང་ངོ་། ། དེ་ཡང་དང་པོ་
གཉིས་ཀྱི་མི་མཐུན་ཕྱོགས་ནི་དེའི་གཉེན་པོ་སྣང་བའི་འདུ་ཤེས་དང་། ཟས་ནི། སྨྲ་བ་དང་། མི་དགའ་བ་
དང་། བྱ་རྨྱངས་དང་། ཁ་ཟས་ཀྱི་ཚོད་མི་ཟིན་པ་དང་། སེམས་ཞུམ་པ་རྣམས་ཏེ། དེ་དག་གིས་རྒྱས་
པར་བྱེད་པའི་ཕྱིར། བྱ་བ་ནི་གཉིས་ཀས་སེམས་ཞུམ་པར་བྱེད་པའོ། ། ཕྱི་མ་གཉིས་ཀྱི་མི་མཐུན་ཕྱོགས་ནི་
གཉེན་པོ་ཞི་གནས་དང་། ཟས་ནི། ཉེ་དུའི་རྣམ་པར་རྟོག་པ་དང་། ཡུལ་གྱི་རྣམ་རྟོག་དང་། མི་འཆི་
བའི་རྣམ་རྟོག་དང་། སྔོན་རྩེས་པ་དང་དགའ་མགུར་སྤྱད་པ་སོགས་རྗེས་སུ་དྲན་པའི་རྣམ་རྟོག་བཞིའོ། ། བྱ་བ་
ནི་གཉིས་ཀས་སེམས་རྣམ་པར་མ་ཞི་བར་བྱེད་པའོ། ། ཅིའི་ཕྱིར། ཉོན་མོངས་དང་ཉེ་བའི་ཉོན་མོངས་ཐམས་
ཅད་སྒྲིབ་པ་མ་ཡིན་ནམ། དེ་དག་ལས་ལྔ་པོ་ཁོ་ན་སྒྲིབ་པར་བསྟན་ཞེ་ན། དེའི་རྒྱུ་མཚན་ཡོད་དེ། འདོད་
པ་ལ་འདུན་པ་དང་། གནོད་སེམས་གཉིས་ཀྱིས་ནི་རིམ་པ་བཞིན་འདོད་པ་དང་སྡིག་པ་ལས་མི་འབྲལ་བར་
བྱེད་ལ། རྨུགས་གཉིད་དང་། རྒོད་འགྱོད་ཀྱིས་རིམ་པ་ལྟར་ལྷག་མཐོང་དང་། ཞི་གནས་ལས་རིང་དུ་
334



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
བྱེད་པས་ན་ཚུལ་ཁྲིམས་ཤེས་རབ་ཏིང་ངེ་འཛིན་གྱི་ཕུང་པོ་གསུམ་ལ་གནོད་པར་བྱེད་པ་དང༌། ཐེ་ཚོམ་གྱིས་
ཏིང་ངེ་འཛིན་དང་། ཤེས་རབ་ཀྱིས་ཕུང་པོའམ། བདེན་པ་ལ་ཐེ་ཚོམ་ཟ་བར་བྱེད་པའི་ཕྱིར་ན་ལྔ་པོ་དེ་
ལོགས་སུ་སྒྲིབ་པར་བསྟན་པ་ཡིན་ཞེས་བཤད་ལ། བཤད་ཚུལ་གཞན་ཡང་ཡོད་དོ། ། གནས་འདིར་བསྟན་པའི་
ཕྲ་རྒྱས་དང་། ཉེ་བའི་ཉོན་མོངས་སོགས་ཀྱི་ཁྱད་པར་དང་། རྣམ་གྲངས་གོང་འོག གནས་གཉིས་པའི་
སྐབས་ཀྱི་སེམས་ཀྱི་ས་མང་སོགས་དང་། ཚོར་བ་ལྔའི་འགྲོ་ལུགས་སོགས་གོང་འོག་ཕན་ཚུན་དཀྲུགས་སྡེབས་ཀྱི་
ཚུལ་དུ་རྩད་ན་རིགས་པའི་འཕྲུལ་ཁྱད་དང་། རྩོད་པའི་སྒོ་དུ་མ་ཞིག་ཐོན་པར་སྣང་ཡང་ཧ་ཅང་མང་བས་
འཇིགས་ནས་མ་བཀོད་དེ། རྣམ་དཔྱོད་ཅན་དག་གིས་ཚིག་ཟིན་ཙམ་ལ་མ་འཆེལ་བར་གཞུང་གོང་འོག་གུང་
བསྒྲིགས་ཏེ་ལེགས་པར་དཔྱད་ཅིང་རྩོད་པར་རིགས་སོ་ཞེས་སྒོ་ཙམ་ཞིག་སྨོས་སོ། ། །
ཕྲ་རྒྱས་དེ་དག་སྤོངས་ཚུལ་བཤད་པ།
དམིགས་པ་ཡོངས་སུ་ཤེས་པ་དང་། ཞེས་སོགས་ཀྱི་སྐབས་སུ། སྔར་བཤད་པའི་ཕྲ་རྒྱས་དེ་དག་སྤོང་
བའི་ཚུལ་བཞི་སྟེ། དམིགས་པ་ཡོངས་སུ་ཤེས་པས་སྤོང་བ་དང་། ཡུལ་ཅན་ཡང་དག་པར་སྤང་བས་སྤང་བ་
དང་། ཡུལ་སྤངས་པས་ཡུལ་ ཅན་སྤོང་བ་དང་། གཉེན་པོ་སྐྱེས་པས་སྤང་བ་བཞི་ལས། དང་པོ་ནི།
འདོད་པའི་སྡུག་བསྔལ་མཐོང་སྤང་འདོད་པའི་རང་ས་ཁོ་ན་ལ་དམིགས་པའི་སྐལ་བ་མཉམ་པའི་ཁམས་ཀུན་
འགྲོའི་ལྟ་བ་དང་པོ་གཉིས་དང་། ཀུན་འགྲོ་མ་ཡིན་པ་འདོད་ཆགས་ཁོང་ཁྲོ་ང་རྒྱལ་གསུམ་དང་། ཀུན་
འབྱུང་མཐོང་སྤང་གི་ཀུན་འགྲོ་མ་ཡིན་པ་འདོད་ཆགས་ཁོང་ཁྲོ་ང་རྒྱལ་གསུམ་སྟེ་བརྒྱད། ཁམས་གོང་མ་གཉིས་
ན་ཁོང་ཁྲོ་མ་གཏོགས་པའི་སྡུག་བསྔལ་མཐོང་སྤང་དགུ་དགུ་དང་། ཀུན་འབྱུང་མཐོང་སྤང་དྲུག་དྲུག་སྟེ་སུམ་
ཅུ། ཁམས་གསུམ་གྱི་འགོག་ལམ་མཐོང་སྤང་གི་མ་རིག་པ་དྲུག་མ་གཏོགས་པའི་ཟག་མེད་ལ་དམིགས་པའི་ལོག་
ལྟ་ཐེ་ཚོམ་བཞི་གསུམ་བཅུ་གཉིས་ཏེ་ལྔ་བཅུ་པོ་རྣམས་ནི་རང་གི་དམིགས་པ་བདེན་པ་བཞི་གང་རུང་ལ་ལོག་པར་
ཞུགས་པ་ཡིན་པས་ན་མཐོང་ལམ་ཆོས་བཟོད་དང་ཆོས་ཤེས་ཀྱི་དེ་དག་གི་དམིགས་པ་བདེན་བཞིའི་རང་གི་མཚན་
ཉིད་དམ་གནས་ལུགས་ཡོངས་སུ་ཤེས་པས་སྤོང་སྟེ། མཐོ་(ཐོ་)ཡོར་དུ་ཤེས་པས་མིར་འཛིན་པ་བཟློག་པ་
བཞིན་ནོ། ། སྐབས་འདིར་འདོད་པའི་ཀུན་འགྲོ་ལས་འཇིག་མཐར་མ་གཏོགས་ལྷག་མ་དགུ་མ་སྨོས་པ་ནི།
335



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དགུ་པོ་དེ་ལ་སྐལ་བ་མཉམ་པ་དང་མི་མཉམ་པའི་ཁམས་ཀུན་འགྲོའི་ཆ་གཉིས་ཀ་ནས་ཡོད་པའི་ཁམས་སྐལ་བ་
མཉམ་པའི་ཀུན་འགྲོ་དགུ་པོ་དེ་རང་གི་དམིགས་པ་ཡོངས་སུ་ཤེས་པས་སྤོང་བ་ཡིན་ཀྱང་། སྐལ་པ་མི་མཉམ་
པའི་ཀུན་འགྲོ་དགུ་པོ་དེ་རང་གི་དམིགས་པ་ཡོངས་སུ་ཤེས་པས་སྤོང་བ་མ་ཡིན་པས་ན། ཀུན་འགྲོ་དགུ་པོ་སྤྱི་
ཙམ་པ་དེ་དམིགས་པ་ཤེས་པས་སྤོང་བ་དང་། ཡུལ་ཅན་ཟད་པས་སྤོང་བ་གང་གི་ཁོངས་སུ་ཡང་འདྲེན་པར་མ་
མཛད་པ་སྟེ། ད་དུང་འདི་དག་གི་དོགས་དཔྱོད་ཞིབ་པ་འོག་ཏུ་འཆད་དོ། ། གཉིས་པ་ཡུལ་ཅན་ཡང་དག་པར་
སྤངས་པས་སྤོང་བ་ནི། དེ་དག་ལས་དགུ་གང་དུ་དམིགས་ཞེས་པའི། འདོད་པའི་སྡུག་ཀུན་མཐོང་སྤང་སྐལ་
པ་མི་མཉམ་པའི་ཁམས་ཀུན་འགྲོ་དགུ་པོ་སྟེ། དེ་རྣམས་ནི་རང་ཉིད་དམིགས་ཡུལ་དུ་བྱེད་པའི་ཡུལ་ཅན་
འདོད་པའི་སྐལ་བ་མཉམ་པའི་ཁམས་ཀུན་འགྲོ་རྣམས་སྤངས་པའི་སྟོབས་ཀྱིས་སྤོང་བ་ཡིན་ཏེ། འདོད་པའི་
སྐལ་བ་མཉམ་པའི་ཁམས་ཀུན་འགྲོ་རྣམས་ཀྱིས་སྐལ་བ་མི་མཉམ་པའི་ཁམས་ཀུན་འགྲོ་རྣམས་ལ་དམིགས་པ་མ་
ཟད། སྐལ་བ་མཉམ་པའི་ཁམས་ཀུན་འགྲོ་སྔ་མས་སྐལ་བ་མི་མཉམ་པའི་ཁམས་ཀུན་འགྲོ་རྣམས་བསྐྱེད་པར་
བྱེད་པ་ཡིན་ལ། དེས་ན་དེ་དག་ལ་དམིགས་ཤིང་བསྐྱེད་པར་བྱེད་པའི་རྒྱུ་ཡུལ་ཅན་སྐལ་བ་མཉམ་པའི་ཀུན་
འགྲོ་སྤངས་པ་ན། དེས་བསྐྱེད་པའི་འབྲས་བུ་སྐལ་བ་མི་མཉམ་པའི་ཁམས་ཀུན་འགྲོ་རྣམས་ཀྱང་སྤོང་བར་
འགྱུར་ཏེ། རྒྱུ་མེད་པའི་འབྲས་བུ་མི་སྲིད་པའི་ཕྱིར། འདི་ཡང་འདོད་པའི་དབང་དུ་བྱས་པ་ཡིན་གྱི།
གོང་མའི་སྐལ་བ་མི་མཉམ་པའི་ཁམས་ཀུན་འགྲོ་རྣམས་ནི་རང་གི་དམིགས་པ་ཡོངས་སུ་ཤེས་པ་ཁེ་ནས་སྤོང་སྟེ་
ཞིབ་པ་འོག་ཏུ་འཆད་དོ། ། གསུམ་པ་ཡུལ་སྤངས་པས་ཡུལ་ཅན་སྤོང་བ་ནི། ཁམས་གསུམ་གྱི་འགོག་ལམ་
མཐོང་སྤངས་ཟག་བཅས་ལ་དམིགས་པ་ལོག་པ་ལ་ལོག་ཞུགས་འདོད་པའི་འགོག་པ་མཐོང་སྤང་བཞི་དང་།
ལམ་མཐོང་སྤང་ལྔ་སྟེ་དགུ་དང་། ཁམས་གོང་མ་གཉིས་ན་ཁོང་ཁྲོ་མ་གཏོགས་པ་བདུན་བདུན་ཏེ་ཉི་ཤུ་རྩ་
གསུམ་པོ་རྣམས་ནི། བདེན་པ་ལ་དངོས་སུ་ལོག་ཞུགས་འགོག་ལམ་མཐོང་སྤང་ཟག་མེད་ལ་དམིགས་པའི་ལོག་
ལྟ་སོགས་དམིགས་ཡུལ་དུ་བྱེད་པ་ཡིན་ལ། དེས་ན་དམིགས་ཡུལ་ལོག་ལྟ་སོགས་དེ་དག་སྤངས་པ་ཉིད་ཀྱིས་
ཡུལ་ཅན་ལྟ་བ་མཆོག་འཛིན་སོགས་ཀྱང་སྤོང་བར་འགྱུར་ཏེ་ཡུལ་མེད་པའི་ཡུལ་ཅན་མི་སྲིད་པའི་ཕྱིར་རོ། །
ཁམས་གསུམ་གྱི་འགོག་ལམ་མཐོང་སྤང་གི་མ་རིག་པ་དྲུག་ལ་ནི་བདེན་པ་ལ་དངོས་སུ་ལོག་ཞུགས་ཟག་མེད་ལ་
དམིགས་པ་དང་། ལོག་པ་ལ་ལོག་ཞུགས་ཟག་བཅས་ལ་དམིགས་པ་གཉིས་ཡོད་པའི་སྔ་མ་ནི་དམིགས་པ་
336



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
ཡོངས་སུ་ཤེས་པས་སྤོང་བ་དང༌། ཕྱི་མ་ནི། དམིགས་ཡུལ་སྤངས་པས་སྤོང་བའོ། ། བཞི་པ། གཉེན་པོ་
སྐྱེས་པས་སྤོང་བ་ནི། སྒོམ་སྤང་ཕྲ་རྒྱས་རྣམས་ཏེ། དེ་དག་ནི་ས་རེ་རེའི་ཉོན་མོངས་ལ་ཆེ་འབྲིང་ཆུང་ངུ་
དགུར་བྱས་ཏེ། ཆེན་པོའི་ཆེན་པོ་ལ་སོགས་པའི་གཉེན་པོ་ཆུང་ངུའི་ཆུང་ངུ་ལ་སོགས་པ་སྐྱེས་པས་ཟད་ཅིང་
སྤངས་པར་འགྱུར་བ་ལས། དམིགས་པ་ཡོངས་སུ་ཤེས་པ་ཙམ་གྱིས་སྤང་མི་ནུས་ཏེ། མཐོང་ལམ་གྱི་གནས་
སྐབས་སུ་དམིགས་པ་བདེན་བཞིའི་གནས་ཚུལ་ཇི་ལྟ་བ་བཞིན་ཡོངས་སུ་ཤེས་ཀྱང་སྒོམ་སྤང་སྤོང་མི་ནུས་པའི་ཕྱིར་
དང༌། དེ་བཞིན་དུ། དང་པོའི་རྣམ་པ་སྤངས་ཀྱང་དེའི། ཡུལ་ཅན་དྲི་མ་ལྷག་རྣམས་ཀྱིས། ཞེས་པ་
ལྟར། སྒོམ་སྤང་ཕྱི་མ་ཕྱི་མ་ལ་དམིགས་པའི་ཡུལ་ཅན་སྒོམ་སྤང་སྔ་མ་སྔ་མ་སྤངས་ཀྱང་། ཕྱི་མ་ཕྱི་མའི་གཉེན་
པོ་མ་སྐྱེས་པར་སྒོམ་སྤང་ཕྱི་མ་རྣམས་སྤོང་མི་ནུས་པས་ན་ཡུལ་ཅན་ཟད་པ་ཙམ་གྱིས་ཀྱང་སྤོང་མི་ནུས་ལ། ཡང་།
དམིགས་ཡུལ་སྒོམ་སྤང་སྔ་མ་སྔ་མ་སྤངས་ཀྱང། དེ་དག་ཡུལ་དུ་བྱེད་པའི་སྒོམ་སྤང་ཕྱི་མ་ཕྱི་མ་སྤོང་མི་ནུས་པས་
ན་དམིགས་ཡུལ་སྤངས་པ་ཙམ་གྱིས་ཀྱང་སྤོང་བ་མ་ཡིན་ནོ་ཞེས་འདོད་དོ། ། སྐབས་འདིར་རྩ་བར། སྤང་བྱ་
སྤོང་ཚུལ་བཞི་པོ་མིང་ཙམ་ལས་མ་གསུངས་ཤིང་། འགྲེལ་པ་མངོན་པའི་རྒྱན་དུ་རྒྱས་ཤིང་མཐའ་ཆོད་པ་
གཞན་ན་མེད་པའི་ལེགས་བཤད་སྩལ་འདུག་ཀྱང་ད་དུང་མཁས་པའི་གསུང་རླུངས་པའི་དབང་གིས་བློ་དམན་
རྣམས་ཀྱིས་ཇི་བཞིན་རྟོགས་དཀའ་ཙམ་མཆིས་པས་དོགས་སྤོང་ཅུང་ཟད་འགོད་ན། དེ་ལ། འདོད་པའི་
སྐལ་བ་མཉམ་པའི་ཁམས་ཀུན་འགྲོ་རྣམས་དམིགས་པ་ཡོངས་སུ་ཤེས་པས་སྤོང་བ་དང་། སྐལ་བ་མི་མཉམ་
པའི་ཁམས་ཀུན་འགྲོ་རྣམས་དམིགས་པ་ཡོངས་སུ་ཤེས་པས་མི་སྤོང་བར་འཇོག་པའི་རྒྱུ་མཚན་ཇི་ལྟར་ཡིན།
དམིགས་པ་ཡོངས་སུ་ཤེས་པ་ཞེས་པའི་དོན། དམིགས་ཡུལ་བདེན་པ་བཞི་པོ་གང་རུང་གི་རང་གི་མཚན་ཉིད་
དམ་གནས་ཚུལ་ཇི་ལྟ་བ་བཞིན་ཡོངས་སུ་ཤེས་པ་ལ་བྱེད་དགོས་པ་ནི་གང་ཞིག དེ་ལྟར་ན་འདོད་པའི་སྐལ་བ་
མི་མཉམ་པའི་ཁམས་ཀུན་འགྲོ་རྣམས་ཀྱང་དམིགས་པ་ཡོངས་སུ་ཤེས་པའི་སྟོབས་ཀྱིས་སྤོང་བར་འགྱུར་ཏེ།
དཔེར་ན། སྡུག་བསྔལ་ཆོས་བཟོད་དང་ཆོས་ཤེས་གཉིས་ཀྱིས་འདོད་པའི་སྡུག་བདེན་གྱི་གནས་ཚུལ་ཇི་ལྟ་བ་
བཞིན་ཡོངས་སུ་ཤེས་པའི་སྟོབས་ཀྱིས། འདོད་པའི་སྡུག་བསྔལ་མཐོང་སྤང་དུ་གྱུར་པའི་སྐལ་བ་མཉམ་པའི་
ཀུན་འགྲོ་དང༌། སྐལ་བ་མི་མཉམ་པའི་ཀུན་འགྲོ་གཉིས་ཆར་དུས་མཉམ་དུ་སྤོང་བའི་ཕྱིར། དེར་ཐལ།
དེ་གཉིས་ལ་སྤངས་དཀའ་སྤྱི་དང་། སྤོང་ཚུལ་ལ་སྔ་ཕྱི་གོ་རིམ་གྱི་ཁྱད་པར་གང་ཡང་མེད་པའི་ཕྱིར། དེ་
337



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བཞིན་དུ། འདོད་པའི་སྐལ་བ་མི་མཉམ་པའི་ཁམས་ཀུན་འགྲོ་དང་། གཟུགས་ཀྱི་སྐལ་བ་མི་མཉམ་པའི་
ཁམས་ཀུན་འགྲོ་གཉིས་ཆར་དམིགས་པ་ཡོངས་སུ་ཤེས་པས་སྤོང་བ་འདྲ་འདྲ་ཡིན་པར་ཐལ། དང་པོ་དེ་ལྟར་
ཡིན་པ་གང་ཞིག ཕྱི་མ་དེ་ལྟར་ཡིན་པའི་ཕྱིར། འདོད་ན། དེ་གཉིས་ལ་ཁྱད་པར་ཕྱེ་བ་དོན་མེད་པར་
ཐལ་ལོ། ། ཞེས་དང་། ཡང་། འདོད་པའི་སྐལ་བ་མི་མཉམ་པའི་ཁམས་ཀུན་འགྲོ་རྣམས་ཡུལ་ཅན་ཡང་དག་
པར་ཟད་པས་སྤོང་བར་འཇོག་པའི་རྒྱུ་མཚན་དུ། ཡུལ་ཅན་སྐལ་བ་མཉམ་པའི་ཁམས་ཀུན་འགྲོ་རྣམས་ཀྱིས་
དམིགས་ཡུལ་དུ་བྱེད་པའི་ཕྱིར་དང་། སྐལ་བ་མཉམ་པའི་ཀུན་འགྲོ་སྔ་མས་སྐལ་བ་མི་མཉམ་པའི་ཀུན་འགྲོ་
རྣམས་སྐྱེད་པར་བྱེད་ལ། དེའི་ཕྱིར་རྒྱུ་ཡུལ་ཅན་སྐལ་བ་མཉམ་པའི་ཀུན་འགྲོ་སྤངས་པ་ན། འབྲས་བུ་སྐལ་
བ་མི་མཉམ་པའི་ཀུན་འགྲོ་ཡང་སྤོང་བར་འགྱུར་ཏེ། རྒྱུ་མེད་པའི་འབྲས་བུ་མི་སྲིད་པའི་ཕྱིར། ཞེས་པ་ཡང་
རྒྱུ་མཚན་མ་ངེས་ཏེ། དེ་ལྟར་ན། འདོད་པའི་སྐལ་བ་མཉམ་པའི་ཁམས་ཀུན་འགྲོ་རྣམས་ཀྱང་ཡུལ་ཅན་ཡང་
དག་པར་ཟད་པས་སྤོང་བར་ཐལ། སྐལ་བ་མཉམ་པའི་ཀུན་འགྲོ་རྣམས་ཀྱང་ནང་ཕན་ཚུན་དམིགས་ཡུལ་དུ་
བྱེད་པའི་ཕྱིར་དང་། སྐལ་བ་མཉམ་པའི་ཀུན་འགྲོ་སྔ་མས་སྐལ་བ་མཉམ་པའི་ཀུན་འགྲོ་ཕྱི་མ་ཡང་སྐྱེད་པར་
བྱེད་ལ། རྒྱུ་ཡུལ་ཅན་སྐལ་བ་མཉམ་པའི་ཀུན་འགྲོ་སྤངས་པ་ན། དེའི་འབྲས་བུ་སྐལ་བ་མཉམ་པའི་ཀུན་
འགྲོ་ཡང་སྤོང་བར་འགྱུར་ཏེ། རྒྱུ་མེད་པའི་འབྲས་བུ་མི་སྲིད་པའི་ཕྱིར། ཞེས་སྨྲ་ན་ལན་ཇི་ལྟར་འདེབས།
གཞན་ཡང་། ཁམས་གསུམ་གྱི་འགོག་ལམ་མཐོང་སྤང་ལོག་པ་ལ་ལོག་ཞུགས་རྣམས་ཀྱང་དམིགས་པ་ཡོངས་སུ་
ཤེས་པས་སྤོང་བ་ཡིན་པར་ཐལ། མཐོང་ལམ་གྱིས་དམིགས་པ་འགོག་པ་དང་ལམ་གྱི་གནས་ཚུལ་ཇི་ལྟ་བ་
བཞིན་ཡོངས་སུ་ཤེས་པ་ན། དེ་དག་ལ་དངོས་སུ་ལོག་པར་ཞུགས་པ་དང་། ལོག་པ་ལ་ལོག་པར་ཞུགས་པ་
གཉིས་ཆར་དུས་མཉམ་དུ་སྤོང་བའི་ཕྱིར། འདོད་ན། འགོག་ལམ་མཐོང་སྤང་ལོག་པ་ལ་ལོག་ཞུགས་དེ་དག་
ཡུལ་སྤངས་པས་ཡུལ་ཅན་སྤོང་བར་འཇོག་ཀྱང་། དམིགས་པ་ཡོངས་སུ་ཤེས་པས་སྤོང་བའི་གྲངས་སུ་མི་འཇོག་
པ་ལ་རྒྱུ་མཚན་གང་ཡང་མེད་པར་ཐལ་ལ། ཞེས་དང་། ཡང་། འགོག་ལམ་མཐོང་སྤང་ལོག་པ་ལ་ལོག་
ཞུགས་དེ་དག་ཡུལ་སྤངས་པས་ཡུལ་ཅན་སྤོང་བར་འཇོག་པའི་རྒྱུ་མཚན། འགོག་ལམ་ལ་དངོས་སུ་ལོག་ཞུགས་
ལོག་ལྟ་སོགས་སྤངས་པ་ན་དེ་དག་ཡུལ་དུ་བྱེད་པའི་ལྟ་བ་མཆོག་འཛིན་སོགས་ལོག་པ་ལ་ལོག་ཞུགས་རྣམས་ཀྱང་
སྤོང་སྟེ། ཡུལ་མེད་པས་ཡུལ་ཅན་མི་སྲིད་པའི་ཕྱིར་ཞེས་འགོད་མོད། འོ་ན། དང་པོའི་རྣམ་པ་སྤངས་
338



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
ཀྱང་དེའི། ཡུལ་ཅན་དྲི་མ་ལྷག་རྣམས་ཀྱིས། ། ཞེས་དམིགས་ཡུལ་སྒོམ་སྤང་སྔ་མ་བརྒྱད་སྤངས་ཀྱང་དེ་དག་
ཡུལ་དུ་བྱེད་པའི་ཡུལ་ཅན་སྒོམ་སྤང་ཕྱི་མ་དགུ་པ་མི་སྤོང་བར་བཤད་པ་མི་འཐད་པར་ཐལ། ཡུལ་མེད་པའི་
ཡུལ་ཅན་མི་སྲིད་པའི་ཕྱིར། འཁོར་གསུམ། ཞེས་དང་། གཞན་ཡང་། འགོག་ལམ་མཐོང་སྤང་ལོག་པ་
ལ་ལོག་ཞུགས་དེ་དག་ཆོས་ཅན། དམིགས་ཡུལ་བདེན་པ་ལ་དངོས་སུ་ལོག་ཞུགས་མ་ཡིན་པར་ཐལ། ལོག་པ་
ལ་ལོག་ཞུགས་ཡིན་པའི་ཕྱིར། འདོད་ན། མི་འཐད་པར་ཐལ། དམིགས་ཡུལ་བདེན་བཞི་གང་རུང་ལ་
དངོས་སུ་ལོག་ཞུགས་ཡིན་པའི་ཕྱིར། དེར་ཐལ། དམིགས་ཡུལ་སྡུག་ཀུན་གང་རུང་ལ་དངོས་སུ་ལོག་ཞུགས་
ཡིན་པའི་ཕྱིར། དེར་ཐལ། དེ་དག་དངོས་ཀྱི་དམིགས་ཡུལ་དུ་གྱུར་པའི་ལོག་ལྟ་སོགས་སྡུག་ཀུན་གང་རུང་གི་
མ་བསྡུས་པའི་ཕྱིར། གཞན་ཡང་། དེ་དག་འགོག་པ་མཐོང་སྤང་སོགས་མ་ཡིན་པར་ཐལ། སྡུག་བསྔལ་
མཐོང་སྤང་སོགས་ཡིན་པའི་ཕྱིར། དེར་ཐལ། དམིགས་ཡུལ་སྡུག་བདེན་ལ་དམིགས་ནས་ལོག་པར་ཞུགས་
པའི་མཐོང་སྤང་ཡིན་པའི་ཕྱིར་སོགས་དང་། ཡང་། ཁམས་གསུམ་གྱི་བདེན་བཞི་མཐོང་སྤང་རྣམས་ཆོས་
ཅན། གཉེན་པོ་སྐྱེས་པས་ཟད་པར་བྱ་བ་ཡིན་པར་ཐལ། གཉེན་པོ་ཆོས་བཟོད་དང་རྗེས་བཟོད་གང་རུང་
སྐྱེས་པས་ཟད་པར་བྱ་བ་ཡིན་པའི་ཕྱིར་ཏེ། གཉེན་པོ་དེ་དག་ཅི་རིགས་མ་སྐྱེས་པར་མཐོང་སྤང་དེ་དག་ལས་
གང་ཡང་སྤོང་མི་ནུས་པའི་ཕྱིར། རྩ་བར་འདོད་ན། སྒོམ་སྤང་རྣམས་གཉེན་པོ་སྐྱེས་པས་ཟད་པར་འདོད་ལ།
མཐོང་སྤང་རྣམས་དེ་ལྟར་མི་འདོད་པ་ལ་རྒྱུ་མཚན་གང་ཡང་མེད་པར་ཐལ། ཞེས་སོགས་འཕེན་ན་ལན་ཇི་
ལྟར་འདེབས་ཞེ་ན། དོགས་པ་འདི་དག་ལས་འགའ་ཞིག་ཙམ་གྲུབ་མཐས་བརྟགས་པའི་དབང་གིས་དོན་
མཐུན་གྱི་ལན་ཐེབས་དཀའ་ཙམ་མཆིས་པ་ལས། གཞན་ཕལ་ཆེ་བ་ཞིབ་ཏུ་མ་དཔྱད་ན་འགལ་བ་ལྟར་སྣང་
ཡང་ཚིག་སྐྱོན་བཅད་ནས་ཞིབ་ཏུ་ཕྱེ་ན་འགལ་བ་མེད་དེ། དེ་ལ་རྩོད་པ་དང་པོ། འདོད་པའི་སྐལ་བ་མཉམ་
པའི་ཁམས་ཀུན་འགྲོ་དང་། སྐལ་བ་མི་མཉམ་པའི་ཁམས་ཀུན་འགྲོ་གཉིས་དམིགས་པ་ཡོངས་སུ་ཤེས་པས་སྤོང་
མི་སྤོང་རྩོད་པ་ལ། རང་གི་དམིགས་པ་ཞེས་པའི་ཁྱད་པར་མ་སྦྱར་བར་སྤྱིར་དམིགས་པ་ཡོངས་སུ་ཤེས་པས་
སྤོང་མི་སྤོང་འདྲི་ན་ནི་ཀུན་འགྲོ་རྣམས་སུ་མ་ཟད་ཕྲ་རྒྱས་དགུ་བཅུ་རྩ་བརྒྱད་པོ་ཐམས་ཅད་དམིགས་པ་ཡོངས་སུ་
ཤེས་པས་སྤོང་བ་ཤ་དག་ཡིན་ཏེ། དམིགས་ཡུལ་བདེན་བཞི་གང་རུང་གི་གནས་ཚུལ་ཇི་ལྟ་བ་བཞིན་ཤེས་པའི་
སྟོབས་ཀྱིས་སྤོང་བ་ཤ་དག་ཡིན་པའི་ཕྱིར། དེ་ལ་དགོངས་ནས་འགྲེལ་པ་མངོན་པའི་རྒྱན་དུ། དེ་ལྟར་ན།
339



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཐམས་ཅད་ཀྱང་དམིགས་པ་ཡོངས་སུ་ཤེས་པས་སྤོང་བའི་རྩ་བ་ཅན་ཡིན་ཏེ་ཞེས་རེ་རེ་ནས་རྒྱུ་མཚན་དང་བཅས་
ཏེ་རྒྱས་པར་གསུངས་པའི་ཕྱིར། འོན་ཀྱང་གོང་གི་དངོས་བསྟན་གྱི་དམིགས་པ་ཡོངས་སུ་ཤེས་པས་སྤོང་མི་སྤོང་
གི་ཁྱད་པར་འབྱེད་ཚུལ་དེ་ལ་ནི། ཚིག་སྐྱོན་བཅད་དེ་རང་གི་དམིགས་པ་ཞེས་པའི་ཁྱད་པར་སྦྱར་ན་རྩོད་པ་དེ་
རྣམས་ལས་གྲོལ་བར་འགྱུར་ཏེ། འདོད་པའི་སྐལ་བ་མཉམ་པའི་ཁམས་ཀུན་འགྲོ་རྣམས་རང་གི་དམིགས་པ་
ཡོངས་སུ་ཤེས་པས་སྤོང་ཞིང་། དེ་དང་དུས་མཉམ་དུ་འདོད་པའི་སྐལ་བ་མི་མཉམ་པའི་ཀུན་འགྲོ་རྣམས་ཀྱང་
སྤོང་བ་ཡིན་ཀྱང་། རང་གི་དམིགས་པ་ཡོངས་སུ་ཤེས་པའི་སྒོ་ནས་སྤོང་བ་མ་ཡིན་པའི་ཕྱིར། དེར་ཐལ།
དཔེར་ན། སྡུག་བསྔལ་ཆོས་བཟོད་དང་ཆོས་ཤེས་ཀྱིས་འདོད་པའི་སྡུག་བསྔལ་མཐོང་སྤང་དུ་གྱུར་པའི་སྐལ་བ་
མཉམ་པའི་ཀུན་འགྲོ་རྣམས་ཀྱི་དམིགས་པ་ཡོངས་སུ་ཤེས་ལ། སྐལ་བ་མི་མཉམ་པའི་ཀུན་འགྲོ་རྣམས་ཀྱི་
དམིགས་པ་ཡོངས་སུ་མ་ཤེས་པའི་ཕྱིར། དང་པོ་དེར་ཐལ། འདོད་པའི་སྡུག་བསྔལ་མཐོང་སྤང་དུ་གྱུར་པའི་
སྐལ་བ་མཉམ་པའི་ཁམས་ཀུན་འགྲོ་རྣམས་ཀྱིས་རང་སའི་སྡུག་བདེན་ལ་དམིགས་པ་གང་ཞིག སྡུག་བསྔལ་
ཆོས་བཟོད་དང་ཆོས་ཤེས་ཀྱིས་འདོད་པའི་སྡུག་བདེན་གྱི་གནས་ཚུལ་ཇི་ལྟ་བ་བཞིན་ཡོངས་སུ་ཤེས་པའི་ཕྱིར།
གཉིས་པ་དེར་ཐལ། འདོད་པའི་སྐལ་བ་མི་མཉམ་པའི་ཁམས་ཀུན་འགྲོ་རྣམས་ཀྱིས་གོང་མ་ལ་དམིགས་པ་གང་
ཞིག མཐོང་ལམ་ཆོས་བཟོད་དང་ཆོས་ཤེས་ཀྱིས་གོང་མ་ལ་མི་དམིགས་པའི་ཕྱིར། དེས་ན་སྤྱིར་དམིགས་པ་
ཡོངས་སུ་ཤེས་པས་སྤོང་ན། རང་གི་དམིགས་པ་ཡོངས་སུ་ཤེས་པས་སྤོང་བས་མ་ཁྱབ་ཞེས་བྱའོ། ། ཡང་།
ཁམས་གོང་མའི་སྐལ་བ་མཉམ་པ་དང་མི་མཉམ་པའི་ཁམས་ཀུན་འགྲོ་ཐམས་ཅད་ནི། རང་གི་དམིགས་པ་
ཡོངས་སུ་ཤེས་པས་སྤོང་བ་ཡིན་ཏེ། དེ་ཡང་གཟུགས་མེད་ན་ནི་སྐལ་བ་མི་མཉམ་པའི་ཁམས་ཀུན་འགྲོ་མེད་ལ། །
གཟུགས་ན་ཡོད་ཀྱང་། དེ་ཡང་རང་གི་དམིགས་པ་ཡོངས་སུ་ཤེས་པས་སྤོང་བའི་ཕྱིར། དེར་ཐལ། དཔེར་
ན། གཟུགས་ཀྱི་སྡུག་བསྔལ་མཐོང་སྤང་དུ་གྱུར་བའི་སྐལ་བ་མི་མཉམ་པའི་ཁམས་ཀུན་འགྲོ་ལྟ་བུ་ལ་མཚོན་ན།
དེས་རང་གི་གོང་མ་གཟུགས་མེད་ལ་དམིགས་པ་གང་ཞིག མཐོང་ལམ་སྡུག་བསྔལ་རྗེས་བཟོད་དང་རྗེས་ཤེས་
ཀྱི་གོང་མ་གཉིས་ཆར་གྱི་སྡུག་བདེན་ལ་དུས་མཉམ་དུ་དམིགས་ཤིང་ཡོངས་སུ་ཤེས་ལ། གོང་མ་གཉིས་ཀྱི་སྡུག་
བསྔལ་མཐོང་སྤང་རྣམས་ཀྱང་དུས་མཉམ་དུ་སྤོང་བའི་ཕྱིར་རོ། །
ཡང་། འདོད་པའི་སྐལ་བ་མི་མཉམ་པའི་ཀུན་འགྲོ་རྣམས། ཡུལ་ཅན་ཡང་དག་པར་ཟད་པས་སྤོང་
340



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
བར་འཇོག་པའི་རྒྱུ་མཚན་རྣམས། སྐལ་བ་མཉམ་པའི་ཀུན་འགྲོ་ལ་ཡང་མཚུངས་པར་ཐལ་བ་འཕེན་པ་ལ་ནི་
འདོད་ལན་འདེབས་པ་ཡིན་ཏེ། ཅིའི་ཕྱིར་ན། སྐལ་བ་མཉམ་པའི་ཀུན་འགྲོ་རྣམས་ཀྱང་ཡུལ་ཅན་ཡང་དག་
པར་ཟད་པས་སྤོང་བར་ཁས་བླངས་ཆོག་པའི་ཕྱིར། འོ་ན། དེ་གཉིས་སྤོང་ཚུལ་ལ་ཁྱད་པར་མེད་པར་ཐལ་
ལོ། ། ཞེ་ན། ཁྱད་པར་ཡོད་དེ། འདོད་པའི་སྐལ་བ་མཉམ་པའི་ཁམས་ཀུན་འགྲོ་རྣམས་རང་གི་དམིགས་པ་
ཡོངས་སུ་ཤེས་པ་དང་། ཡུལ་ཅན་ཡང་དག་པར་ཟད་པ་གཉིས་ཀས་སྤོང་བ་ཡིན་ལ། འདོད་པའི་སྐལ་བ་མི་
མཉམ་པའི་ཁམས་ཀུན་འགྲོ་རྣམས་ཡུལ་ཅན་ཡང་དག་པར་ཟད་པས་སྤོང་བ་ཡིན་ཀྱང་རང་གི་དམིགས་པ་ཡོངས་
སུ་ཤེས་པས་སྤོང་བ་མིན་པའི་ཁྱད་པར་ཡོད་པའི་ཕྱིར། དེ་བཞིན་དུ་ཁམས་གསུམ་གྱི་འགོག་ལམ་མཐོང་སྤང་
ལོག་པ་ལ་ལོགས་ཞུགས་རྣམས་ཀྱང་སྤྱིར་དམིགས་པ་ཡོངས་སུ་ཤེས་པས་སྤོང་བ་ཡིན་ཀྱང་། རང་གི་དམིགས་
པ་ཡོངས་སུ་ཤེས་པས་སྤོང་བ་མིན་ཞེས་འདོད་དགོས་ཏེ། དཔེར་ན། འདོད་པའི་འགོག་པ་ཆོས་བཟོད་དང་
ཆོས་ཤེས་ཀྱིས། འདོད་པའི་འགོག་པ་མཐོང་སྤང་དུ་གྱུར་པའི་ལོག་ལྟ་སོགས་ཀྱི་དམིགས་པ་ཡོངས་སུ་ཤེས་
ཀྱང་། ལོག་པ་ལ་ལོག་ཞུགས་དེ་དག་གི་དམིགས་པ་ཡོངས་སུ་མ་ཤེས་པའི་ཕྱིར། དེར་ཐལ། ལོག་པ་ལ་
ལོག་ཞུགས་དེ་དག་གིས་ལོག་ལྟ་སོགས་ལ་དམིགས་པ་གང་ཞིག འགོག་པ་ཆོས་བཟོད་དང་ཆོས་ཤེས་ཀྱིས་
འགོག་པ་ཉིད་ཡུལ་དུ་བྱེད་པ་ལས། ལོག་ལྟ་སོགས་དམིགས་ཡུལ་དུ་མི་བྱེད་པའི་ཕྱིར། དེས་ན་དེ་དག་ནི་
ཡུལ་སྤངས་པས་ཡུལ་ཅན་སྤོང་བ་ཉིད་དུ་འཇོག་གོ ། ཡང་འགོག་ལམ་མཐོང་སྤང་ལོག་པ་ལ་ལོག་ཞུགས་དེ་
དག་ཡུལ་སྤངས་པས་ཡུལ་ཅན་སྤོང་པར་འཇོག་པའི་རྒྱུ་མཚན་དུ། ཡུལ་མེད་པས་ཡུལ་ཅན་མི་སྲིད་པའི་ཕྱིར།
ཞེས་པའི་རྟགས་ཁྱབ་འདི་སྒོམ་སྤང་ལ་ཡང་མཚུངས་པར་ཐལ་བ་འཕེན་ན། འདི་ནི་བྱེ་བྲག་སྨྲ་བའི་གྲུབ་
མཐས་བརྟགས་ཏེ་ཁྱད་པར་མེད་པ་ལ་ཁྱད་པར་ཕྱེ་བའི་དབང་གིས། དོན་ལ་ཁས་ལེན་ནང་འགལ་དུ་སོང་བ་
མ་ཟད། དང་པོའི་རྣམ་པ་སྤངས་ཀྱང་དེའི། ། ཞེས་སོགས་ཀྱི་འདོད་ཚུལ་འདི་ནི་སྔར་བཤད་པ་ལྟར་འཐད་
པར་མ་མངོན་ཏེ། ཅིའི་ཕྱིར་ན། སྒོམ་སྤང་སྔ་མ་སྤངས་ན་ཕྱི་མ་སྤངས་པས་མ་ཁྱབ་པ་ཡིན་མོད་ཀྱང་།
སྒོམ་སྤང་སྔ་མ་སྤངས་ཟིན་ནས་ད་དུང་དེ་ཡུལ་དུ་བྱེད་པའི་སྒོམ་སྤང་ཕྱི་མ་ཡོད་པར་འདོད་པ་ནི་མི་འཐད་པའི་
ཕྱིར། དེར་ཐལ། དེ་ལྟར་ན་དོན་ལ་སྒོམ་སྤང་དགུ་ཅིག་ཅར་དུ་སྤོང་བར་ཐལ་བའི་ཕྱིར། དེར་ཐལ།
སྒོམ་སྤང་སྔ་མ་བརྒྱད་སྤངས་ཞེས་བརྗོད་ཀྱང་དོན་ལ་སྒོམ་སྤངས་དགུ་པ་མ་སྤངས་བར་དུ་སྔ་མ་རྣམས་ཀྱང་མ་
པས་
341



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
སྤངས་པའི་ཕྱིར། དེར་ཐལ། སྒོམ་སྤངས་དགུ་པ་མ་སྤངས་བར་དུ་དེའི་དམིགས་ཡུལ་དུ་གྱུར་པའི་སྒོམ་སྤང་
སྔ་མ་རྣམས་ཡོད་པའི་ཕྱིར། དེར་ཐལ། སྒོམ་སྤངས་དགུ་པ་མ་སྤངས་བར་དུ་དེས་སྒོམ་སྤང་སྔ་མ་རྣམས་
དམིགས་ཡུལ་དུ་བྱེད་པའི་ཕྱིར། གལ་ཏེ་སྒོམ་སྤང་དགུ་པས་དེ་དག་ལ་དམིགས་ཀྱང་དོན་ལ་སྒོམ་སྤང་སྔ་མ་
རྣམས་སྤང་ཟིན་ནས་མེད་དོ། ། ཞེ་ན། འོ་ན། ཡུལ་མེད་པས་ཡུལ་ཅན་མི་སྲིད་པའི་ཕྱིར། ཞེས་པའི་
རྟགས་འདི་རང་ཉིད་ཀྱིས་སྤོང་བར་འགྱུར་རོ། ། འོན་ཀྱང་། བྱེ་སྨྲའི་རང་ལུགས་ལ་མི་འགལ་བའི་ཁས་ལེན་ཇི་
ལྟར་འཛིན། ཞེ་ན། སྒོམ་སྤང་སྔ་མ་རྣམས་སྤངས་ཟིན་ནས་སྒོམ་སྤང་དགུ་པས་དེ་དག་ལ་དམིགས་ཀྱང་རང་
དུས་སུ་མ་དམིགས་པས་དེ་དག་སྤངས་ཟིན་ནས་དེའི་དམིགས་ཡུལ་དུ་གྱུར་བའི་སྒོམ་སྤང་སྔ་མ་རྣམས་མེད་ཅེས་
བརྗོད་པར་བྱ་ལ། འོ་ན། ཡུལ་མེད་པའི་ཡུལ་ཅན་སྲིད་པར་ཐལ་ལོ། ། ཞེ་ན། སྐྱོན་མེད་དེ། སྔར་
དམིགས་པའི་རྒྱུན་ལྡན་པ་ལ་བསམས་ནས་དེ་དག་ལ་དམིགས་པར་འཇོག་པ་ལས་རང་དུས་སུ་དམིགས་པར་ཁས་
མ་བླངས་པའི་ཕྱིར། འོ་ན། སྒོམ་སྤང་དགུ་པས་སྒོམ་སྤང་སྔ་མ་སྤངས་ཟིན་རྣམས་ལ་མ་དམིགས་པར་ཐལ།
རང་དུས་སུ་མ་དམིགས་པའི་ཕྱིར། ཟེར་ན་མ་ཁྱབ་ཅེས་བརྗོད་རྒྱུ་ཡིན་ནོ། ཡང་། འགོག་ལམ་མཐོང་
སྤང་ལོག་པ་ལ་ལོག་ཞུགས་རྣམས་ཆོས་ཅན། དམིགས་ཡུལ་བདེན་པ་ལ་དངོས་སུ་ལོག་ཞུགས་ཡིན་པར་ཐལ།
དམིགས་ཡུལ་སྡུག་ཀུན་གང་རུང་ལ་དངོས་སུ་ལོག་ཞུགས་ཡིན་པའི་ཕྱིར། དེར་ཐལ། དེ་དག་གི་དམིགས་
ཡུལ་དུ་གྱུར་པའི་ལོག་ལྟ་སོགས་སྡུག་ཀུན་གང་རུང་གིས་བསྡུས་པའི་ཕྱིར། ཟེར་བ་ལ་ནི། མ་ཁྱབ་ཅེས་
བརྗོད་དགོས་ཏེ། སྡུག་ཀུན་ལ་དངོས་སུ་ལོག་ཞུགས་ཞེས་པའི་དོན། དམིགས་ཡུལ་སྡུག་ཀུན་ལ་དམིགས་
ནས་དེའི་རང་གི་མཚན་ཉིད་དམ་གནས་ཚུལ་དང་དངོས་སུ་འགལ་བའི་འཛིན་སྟངས་ལོག་པར་ཞུགས་པ་ལ་བྱེད་
པ་ཡིན་ནོ། ། གོང་གི་ལོག་པ་ལ་ལོག་ཞུགས་དེ་དག་ནི་འགོག་ལམ་མཐོང་སྤང་གི་ལོག་ལྟ་སོགས་ལ་དམིགས་ནས་དེ་
དག་ལ་མཆོག་ཏུ་འཛིན་པ་སོགས་ཡིན་པ་ལས་སྡུག་ཀུན་གྱི་མཚན་ཉིད་དང་དངོས་སུ་འགལ་བར་མ་ཞུགས་པའི་
ཕྱིར། ཡང་འགོག་པ་མཐོང་སྤང་ལོག་པ་ལ་ལོག་ཞུགས་སོགས་ཆོས་ཅན། སྡུག་བསྔལ་མཐོང་སྤང་སོགས་
ཡིན་པར་ཐལ། རང་གི་དམིགས་ཡུལ་སྡུག་བདེན་ལ་དམིགས་ནས་ལོག་པར་ཞུགས་པའི་མཐོང་སྤང་ཡིན་པའི་
ཕྱིར་ཟེར་ན་ཡང་མ་ཁྱབ་བོ། ཡང་། བདེན་བཞིའི་མཐོང་སྤང་དུ་མ་ཟད་ཕྲ་རྒྱས་མཐའ་དག་གཉེན་པོ་སྐྱེས་
པས་ཟད་པར་བྱ་བ་འབའ་ཞིག་ཡིན་ལ། དེའི་ཕྱིར་མཐོང་སྤང་རྣམས་གཉེན་པོ་སྐྱེས་པའི་སྟོབས་དང་དམིགས་
342



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
པ་བདེན་བཞིའི་གནས་ཚུལ་ཡོངས་སུ་ཤེས་པ་གཉིས་ཀས་དུས་མཉམ་པའི་ཚུལ་དུ་སྤོང་བ་ཡིན་ལ། ། མཐོང་ལམ་
གྱིས་དམིགས་པ་བདེན་བཞིའི་གནས་ཚུལ་ཤེས་ཀྱང་དེ་ཁོ་ནས་སྒོམ་སྤང་སྤོང་མི་ནུས་པས། སླར་ཡང་གཉེན་པོ་
སྒོམ་ལམ་དགུ་རིམ་བཞིན་སྐྱེས་པས་སྒོམ་སྤང་རྣམས་ཟད་པར་བྱེད་དགོས་པས་ན། རྒྱུ་མཚན་ནམ་ཁྱད་པར་དེ་
ལ་བརྟེན་ནས་སྒོམ་སྤང་རྣམས་གཉེན་པོ་སྐྱེས་པས་ཟད་པར་བྱ་བ་ཡིན་ཞེས་དམིགས་ཀྱིས་བཀར་ནས་གསུངས་པ་
ལས། མཐོང་སྤང་རྣམས་གཉེན་པོས་ཟད་བྱ་མིན་པར་བསྟན་པ་ཡང་མ་ཡིན་ནོ། ། དེ་ལྟར་དོགས་པ་དཔྱད་
ནས་དཀྱུས་ལ་འཇུག་པ་ནི།
གཉེན་པོ་བཞི་བཤད་པ།
གཉེན་པོ་རྣམ་བཞི་སྤོང་བ་དང་། ཞེས་སོགས་ཀྱི་སྐབས་སུ། གཉེན་པོ་རྣམ་པ་བཞི་སྟེ། སྤོང་བའི་
གཉེན་པོ་དང་། གཞིའི་གཉེན་པོ་དང་། ཐག་བསྲིངས་པའི་གཉེན་པོ་དང་། རྣམ་པར་སུན་འབྱིན་པའི་
གཉེན་པོ་བཞིའོ། ། དེ་ལས་དང་པོ་ནི། སྡུག་བསྔལ་ཆོས་བཟོད་སོགས་བར་ཆད་མེད་ལམ་རྣམས་སོ། ། གཉིས་
པ་ནི། བྲལ་ཐོབ་འཛིན་པ་སྟེ། བར་ཆད་མེད་ལམ་དང་པོ་མ་གཏོགས་པ་སྡུག་བསྔལ་ཆོས་ཤེས་སོགས་རྣམ་
གྲོལ་ལམ་རྣམས་དང་ཟག་མེད་ཀྱི་ལམ་ཕལ་ཆེར་རོ། གསུམ་པ་ནི། རྣམ་གྲོལ་ལམ་དང་པོ་སྡུག་བསྔལ་ཆོས་
ཤེས་མ་གཏོགས་པ་དེ་ཡན་གྱི་ཁྱད་པར་གྱི་ལམ་ཐམས་ཅད་དོ། ། བཞི་པ་ནི། བདེན་པ་དང་པོ་གཉིས་ལ་
དམིགས་པའི་ལམ་གྱིས་དམིགས་པ་དེ་མི་རྟག་པ་ལ་སོགས་པས་རྟག་པར་འཛིན་པ་སོགས་སུན་འབྱིན་པའོ། །
དེས་ན་བར་ཆད་མེད་ལམ་དང་པོ་སྡུག་བསྔལ་ཆོས་བཟོད་ནི་སྤོང་བའི་གཉེན་པོ་ཁོ་ན་ལས་གཞིའི་གཉེན་པོ་དང་
ཐག་བསྲིང་པའི་གཉེན་པོ་མ་ཡིན་ལ། རྣམ་གྲོལ་ལམ་དང་པོ་སྡུག་བསྔལ་ཆོས་ཤེས་ནི་གཞིའི་གཉེན་པོ་ཁོ་ན་
ལས་སྤོང་བའི་གཉེན་པོ་དང་། ཐག་བསྲིང་པའི་གཉེན་པོ་མ་ཡིན་ཞིང་། དེ་གཉིས་ཀ་སུན་འབྱིན་པའི་
གཉེན་པོ་ནི་ཡིན་ནོ། ། འདི་ལ་བཞེད་ཚུལ་མི་འདྲ་བ་གཞན་ཡང་ཡོད་དོ། །
མཚན་ཉིད་མི་མཐུན་མི་མཐུན་ཕྱོགས། ། ཞེས་སོགས་ཀྱི་སྐབས་སུ། ། ཐག་བསྲིང་བ་ཞེས་པ་ལ་རིང་བའི་
ཚུལ་རྣམ་པ་བཞི་སྟེ། ཚོགས་པ་གཅིག་ན་ཡོད་ཀྱང་མཚན་ཉིད་མི་མཐུན་པས་རིང་བ་ས་སོགས་འབྱུང་བ་བཞི་
ལྟ་བུ། མི་མཐུན་ཕྱོགས་དང་གཉེན་པོས་རིང་བ་ཚུལ་ཁྲིམས་དང་འཆལ་ཚུལ་ལྟ་བུ། ཡུལ་རྣམ་པར་ཆད་པས་
343



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
རིང་བ་ནི་ཤར་ནུབ་ཀྱི་རྒྱ་མཚོ་ལྟ་བུ།
དུས་ཀྱིས་རིང་བ་འདས་པ་དང་མ་འོངས་པ་ལྟ་བུའོ། །
ཡོངས་ཤེས་ཀྱི་དབྱེ་བ་ཐོབ་ཚུལ།
།
ལན་གཅིག་ཏུ་ཟད་དེ་དག་གི། ཞེས་སོགས་ཀྱི་སྐབས་སུ། ཕྲ་རྒྱས་སྤངས་པའི་འབྲས་བུ་ཡོངས་ཤེས་
བཤད་པ་སྟེ། འོ་ན། ལམ་རྣམས་གོང་ནས་གོང་དུ་ཁྱད་པར་དུ་འགྲོ་བ་བཞིན་དུ་ཉོན་མོངས་སྤངས་པའི་
སྤངས་པ་རྣམས་ཀྱང་ཁྱད་པར་དུ་འགྲོའམ། ཞེ་ན། ཉོན་མོངས་པ་རྣམས་ནི་རང་རང་གི་གཉེན་པོ་སྤོང་ལམ་
གང་ཡིན་པ་ཁོ་ནས་སྤོང་ཞིང་། ཐོབ་པ་ཆད་པའི་སྤངས་པ་ལན་རེར་བར་ཟད་པ་ལས་ཁྱད་དུ་འགྲོ་བ་མེད་ལ།
འོན་ཀྱང་ཉོན་མོངས་དེ་དག་གི་བྲལ་བའམ་སྤང་པའི་ཐོབ་པ་ནི་ཡང་དང་ཡང་དུ་ཁྱད་པར་དུ་འགྲོའོ། དེ་ཡང་
དུས་གང་དང་གང་གི་ཚེ་ཁྱད་པར་དུ་འགྲོ་ཞེ་ན། དབང་པོ་བརྟུལ་པོ་ཡིན་ན་རང་རང་གི་གཉེན་པོ་སྐྱེས་པ་དང་།
རྒྱུན་ཞུགས་སོགས་དགེ་སྦྱོང་ཚུལ་གྱི་འབྲས་བུ་བཞི་ཐོབ་པ་དང་། དབང་པོ་བརྟུལ་པོ་ལས་རྣོན་པོར་འཕོ་བ་སྟེ་
དུས་དྲུག་ཏུའོ། ། དབང་པོ་རྣོན་པོ་ཡིན་ན་དབང་པོ་འཕོ་བ་མེད་པས་དུས་ལྔར་ཁྱད་པར་དུ་འགྲོའོ། ། སྐབས་
འདིར་གཉེན་པོ་སྐྱེས་པ་ཞེས་པ་ནི་བྲལ་ཐོབ་དང་ལྷན་ཅིག་སྐྱེས་པའི་རྣམ་གྲོལ་ལམ་ལ་བྱེད་པ་ཡིན་གྱི། བར་
ཆད་མེད་ལམ་གྱི་ཚེ་བྲལ་ཐོབ་སྐྱེ་བ་ལ་མངོན་དུ་ཕྱོགས་པ་ཙམ་ལས་ད་ལྟར་བའི་ངོ་བོར་སྐྱེས་མ་ཟིན་པའི་ཕྱིར་
རོ། ། བྲལ་བའམ་སྤངས་པ་དེ་ལ་ནི་གནས་སྐབས་དེ་དག་ཏུ་ཡོངས་སུ་ཤེས་པའི་མིང་ཐོབ་བོ། ། དེ་ཡང་སྤྱིར་
ཡོངས་ཤེས་ལ་ཡེ་ཤེས་ཀྱི་ཡོངས་ཤེས་དང་། སྤངས་པའི་ཡོངས་ཤེས་གཉིས་ལས། དང་པོ་ནི། ཟག་མེད་
རྣམ་གྲོལ་གྱི་ལམ་རྣམས་ཡིན་ལ། གཉིས་པ་ནི། དེའི་ཡུལ་སྤང་བྱ་དང་བྲལ་བ་སོ་སོར་བརྟགས་འགོག་ཡིན་
ནོ། ། དེ་གཉིས་ལས་སྐབས་འདིའི་དངོས་བསྟན་ནི་སྤངས་པ་ཡོངས་ཤེས་ཉིད་ལ་བྱེད་པ་ཡིན་ཏེ། ཡུལ་ལ་ཡུལ་
ཅན་གྱི་མིང་གིས་བཏགས་པའམ། འབྲས་བུ་སྤངས་པ་ལ་རྒྱུ་ཡེ་ཤེས་ཀྱི་མིང་གིས་བཏགས་པའོ། །
ཡོངས་སུ་ཤེས་དགུ་འདོད་པ་ན། ། ཤེས་སོགས་ཀྱི་སྐབས་སུ། ཡོངས་ཤེས་དེ་ཡང་སྤང་བྱ་སྤོང་ཚུལ་གྱི་སྒོ་
ནས་དབྱེ་ན་དགུ་སྟེ། འདོད་པའི་སྡུག་ཀུན་མཐོང་སྤང་རྣམ་གཉིས་སྤངས་པའི་ཡོངས་ཤེས་གཅིག འདོད་
པའི་འགོག་པ་མཐོང་སྤང་སྤངས་པའི་ཡོངས་ཤེས་དང་
། ལམ་མཐོང་སྤང་སྤངས་པའི་ཡོངས་ཤེས་གཉིས་ཏེ་
གསུམ། དེ་བཞིན་དུ་ཁམས་གོང་མ་གཉིས་ཀྱི་སྡུག་ཀུན་མཐོང་སྤང་སྤངས་པའི་ཡོངས་ཤེས་གཅིག འགོག་
344



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
པ་མཐོང་སྤང་དང་། ལམ་མཐོང་སྤང་སོ་སོ་ནས་སྤངས་པའི་ཡོངས་ཤེས་གཉིས་ཏེ་གསུམ་བཅས་སྡོམ་པས་
མཐོང་སྤང་སྤངས་པའི་ཡོངས་ཤེས་དྲུག སྒོམ་སྤང་སྤངས་པའི་ཡོངས་ཤེས་ལ། འདོད་ཉོན་དགུ་པ་ཟད་
པས་ཐ་མའི་ཆ་མཐུན་སྤངས་པའི་ཡོངས་ཤེས། གཟུགས་ཀྱི་ཟག་པ་ཟད་པའི་ཡོངས་ཤེས། གཟུགས་མེད་ཀྱི་
ཉོན་མོངས་ཟད་པའམ་ཟག་པ་ཀུན་ཟད་པའི་ཡོངས་ཤེས་དང་གསུམ་སྟེ་མཐོང་སྒོམ་སྡོམ་པས་དགུའོ། ། འོ་ན།
ཁམས་གོང་མ་གཉིས་ཀྱི་མཐོང་སྤང་སྤངས་པའི་ཡོངས་ཤེས་གཅིག་ཏུ་བསྡོམས་ལ། སྒོམ་སྤང་སྤངས་པའི་
ཡོངས་ཤེས་སོ་སོར་ཕྱེ་བའི་རྒྱུ་མཚན་ཅི་ཞེ་ན། གོང་མ་གཉིས་ཀྱི་སྒོམ་སྤང་ནི་སོ་སོ་ན་སྒོམ་སྤང་དགུ་དགུའི་
གཉེན་པོ་བར་ཆད་མེད་ལམ་དང་རྣམ་གྲོལ་ལམ་དགུ་དགུ་ཡོད་པས་གཉེན་པོ་ཐ་དད་པའི་ཕྱིར་སོ་སོ་ནས་བགྲང་
ལ། མཐོང་སྤང་ནི་གཟུགས་ཀྱི་མཐོང་སྤང་གི་གཉེན་པོ་རྗེས་བཟོད་ལ་སོགས་པ་དེ་དག་ཁོ་ན་གཟུགས་མེད་ཀྱི་
མཐོང་སྤང་གིའང་གཉེན་པོ་ཡིན་པས་གཉེན་པོ་གཅིག་པའི་ཕྱིར་གཅིག་ཏུ་བགྲང་ངོ༌། །
དྲུག་བཟོད་འབྲས། ལྷག་མ་རྣམས་ནི་ཤེས་པའི་ཡིན། ། ཞེས་སོགས་ཀྱི་སྐབས་སུ། ཡོངས་ཤེས་དེ་
དག་བཟོད་ཤེས་གང་གི་འབྲས་བུ་ཡིན་ཞེ་ན། ཡོངས་ཤེས་དང་པོ་དྲུག་ནི་བཟོད་ཤེས་གཉིས་ཀྱི་ནང་ནས་
བཟོད་པའི་འབྲས་བུ་ཡིན་ཏེ། མཐོང་ལམ་བར་ཆད་མེད་ལམ་གྱི་འབྲས་བུ་ཡིན་པའི་ཕྱིར། དེ་ལ་ཁོ་ན་རེ།
དེ་དག་བཟོད་པའི་འབྲས་བུ་མ་ཡིན་པར་ཐལ། མཐོང་ལམ་ཟག་མེད་ཀྱི་ཤེས་པའི་འབྲས་བུར་འཇོག་དགོས་པ་
གང་ཞིག དྲི་མེད་བཟོད་རྣམས་ཤེས་པ་མིན། ཞེས་བཟོད་པ་རྣམས་ཤེས་པ་མ་ཡིན་པའི་ཕྱིར། ཞེ་ན།
མཐོང་ལམ་ཟག་མེད་ཀྱི་ཤེས་པའི་འབྲས་བུའང་ཡིན་མོད་ཀྱང་། བཟོད་ཤེས་དེ་གཉིས་འབྲས་བུ་གཅིག་པའི་
ཕྱིར་བཟོད་པའི་འབྲས་བུར་བསྟན་ཏོ། ། ཡོངས་ཤེས་ལྷག་མ་གསུམ་ནི་བཟོད་ཤེས་གཉིས་ལས་ཤེས་པའི་འབྲས་བུ་
ཡིན་ཏེ། སྒོམ་ལམ་གྱི་འབྲས་བུ་ཡིན་པ་གང་ཞིག སྒོམ་ལམ་ལ་བཟོད་ཤེས་གཉིས་ཀྱི་ནང་གི་བཟོད་པ་མེད་
པའི་ཕྱིར། འདི་དག་ལ་ཡང་བཟོད་ཤེས་གཉིས་ཀྱི་ནང་ཚན་ཞེས་པའི་ཁྱད་པར་མ་སྦྱར་ན་ཚིག་སྐྱོན་འཇུག་གོ།
ཡང་བསམ་གཏན་དང་པོའི་ཉེར་བསྡོགས་མི་ལྕོགས་མེད་ཀྱི་འབྲས་བུར་ནི་ཡོངས་ཤེས་དགུ་པོ་ཐམས་ཅད་འབྱུང་
སྲིད་དེ། དེས་སྤང་བྱ་ཐམས་ཅད་ཀྱི་གཉེན་པོ་བྱེད་པ་སྲིད་པའི་ཕྱིར། བསམ་གཏན་གྱི་དངོས་གཞི་ཟག་མེད་
རྣམས་ཀྱི་འབྲས་བུ་ལ་བྱེ་བྲག་སྨྲ་བ་ཕལ་ཆེ་བས་ནི། ཁམས་གོང་མ་གཉིས་ཀྱི་མཐོང་སྤང་སྤངས་པའི་ཡོངས་
ཤེས་གསུམ་དང་། སྒོམ་སྤང་སྤངས་པའི་ཡོངས་ཤེས་གཉིས་ཏེ་ལྔ་མ་གཏོགས་འདོད་པའི་མཐོང་སྤང་དང་སྒོམ་
345



བར་
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
སྤང་སྤངས་པའི་ཡོངས་ཤེས་བཞི་མི་འབྱུང་སྟེ། དངོས་གཞིས་འདོད་པའི་གཉེན་པོ་མི་བྱེད་པས་ཡོངས་ཤེས་དེ་
དག་ནི་ཉེར་བསྡོགས་ཀྱི་འབྲས་བུ་ཡིན་ནོ་ཞེས་འདོད་ལ། དངོས་གཞིའི་འབྲས་བུ་ལ་གོང་མའི་མཐོང་སྤང་
སྤངས་པའི་ཡོངས་ཤེས་གསུམ་འབྱུང་བ་ནི་ཆགས་བྲལ་སྔོན་སོང་གི་ཕྱིར་མི་འོང་ལ་བསམ་པར་སྣང་ཞིང་།
བཙུན་པ་ དབྱངས་ སྒྲོག་ནི། བསམ་ གཏན་ གྱི་ དངོས་གཞིའི་འབྲས་བུ་ཡོངས་ཤེས་བརྒྱད་དུ་འདོད་དེ།
འདོད་པའི་མཐོང་སྤང་སྤངས་པའི་ཡོངས་ཤེས་གསུམ་ཡང་ཆགས་བྲལ་སྔོན་སོང་གི་ཕྱིར་མི་འོང་གིས་མཐོང་ལམ་
ཐོབ་པའི་བསམ་གཏན་གྱི་སྟོབས་ཀྱིས་བྲལ་ཐོབ་ཟག་མེད་རྙེད་པའི་ཕྱིར་ཞེས་འདོད་ལ། དེ་ལ་དགོངས་ནས་རྩ་
བར་ལྔའམ་བརྒྱད་ཅེས་འདམ་ཁ་ཅན་ལྟ་བུར་གསུངས་པར་སྣང་ལ། འོན་ཀྱང་། སྐབས་འདིར་དངོས་
གཞིའི་འབྲས་བུ་ལ་ཡོངས་ཤེས་བརྒྱད་ཀྱི་གྲངས་ཙམ་དབྱངས་སྒྲོག་དང་མཚུངས་ཀྱང་། ནང་བསྲེས་ཀྱི་མཚན་
གཞིར་འདོད་ཚུལ་མི་འདྲ་བའི་ཁྱད་པར་ཡོད་དེ། དངོས་གཞིའི་འབྲས་བུ་ཡོངས་ཤེས་ལྔ་དང་བརྒྱད་འདོད་
པའི་གོང་གི་བྱེ་སྨྲ་གཉིས་ནི། ཆགས་བྲལ་སྔོན་སོང་གི་ཕྱིར་མི་འོང་ལ་བསམ་ནས་གོང་མའི་ལམ་མཐོང་སྤང་
སྤངས་པའི་ཡོངས་ཤེས་དངོས་གཞིའི་འབྲས་བུར་འདོད་ལ། རང་ལུགས་ཆགས་བྲལ་སྔོན་སོང་གི་ཕྱིར་མི་འོང་
གི་རྒྱུད་ལ་གོང་མའི་ལམ་མཐོང་སྤང་སྤངས་པའི་ཡོངས་ཤེས་མེད་པའི་ཕྱིར་ཏེ། དེས་བཅུ་དྲུག་པ་ལམ་རྗེས་
ཤེས་ཐོབ་པའི་ཚེ་མཐོང་སྤང་སྤངས་པའི་ཡོངས་ཤེས་དང་པོ་ལྔ་བཏང་ནས་བདུན་པ་མཐའ་མའི་ཆ་མཐུན་སྤངས་
པའི་ཡོངས་ཤེས་གཅིག་པུ་གསར་དུ་ཐོབ་པ་རྩ་བའི་ཚིག་འགྲེལ་གྱིས་ཤེས་པའི་ཕྱིར་དང་། གོང་མའི་ལམ་
མཐོང་སྤང་སྤངས་པའི་ཡོངས་ཤེས་ཀྱི་བྲལ་རྒྱུར་དངོས་གཞི་འཇོག་མི་རིགས་པ་ནི། དེ་འདྲའི་དངོས་གཞི་ཞིག་
ཡོད་ན། དེ་ཆགས་བཅས་པའི་རྒྱུད་ལ་ནི་མེད་དེ། དངོས་གཞི་ཡིན་པའི་ཕྱིར་དང་། ཆགས་བྲལ་སྔོན་
སོང་གི་ཕྱིར་མི་འོང་གི་འབྲས་བུ་ཐོབ་མ་ཐག་པ་དེའི་རྒྱུད་ལ་ཡོངས་ཤེས་དྲུག་པ་མེད་པས། དེའི་བྲལ་རྒྱུའི་
དངོས་གཞི་ཞུགས་པའི་རྒྱུད་ལ་འཇོག་པ་ལ་དགོས་པ་མེད་པའི་ཕྱིར་རོ། ། དངོས་གཞིའི་འབྲས་བུ་ཡོངས་ཤེས་ལྔ་
ལྷག་མེད་པ་ཡང་མི་འཐད་དེ། ཅིའི་ཕྱིར་ན། ཆགས་བྲལ་སྔོན་སོང་གི་ཕྱིར་མི་འོང་ཞུགས་པའི་རྒྱུད་ལ་
འདོད་པའི་མཐོང་སྤང་སྤངས་པའི་ཡོངས་ཤེས་གསུམ་ཡོད་པ་ནི་གང་ཞིག དེ་དག་དངོས་གཞིའི་ངོ་བོར་གྱུར་
པའི་མཐོང་ལམ་བཟོད་པའི་འབྲས་བུ་ཡིན་པ་ལས་ཉེར་བསྡོགས་ཀྱི་ངོ་བོར་གྱུར་པའི་བཟོད་པའི་འབྲས་བུ་མ་ཡིན་
པའི་ཕྱིར་ཏེ། དེ་དག་དངོས་སུ་ཐོབ་བྱེད་ནི་དངོས་གཞིའི་ངོ་བོར་གྱུར་བའི་བཟོད་པ་ཡིན་པའི་ཕྱིར། དེས་
346



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
ན་འདོད་ཚུལ་སྔ་མའི་བསམ་ཚོད་ནི། མཐོང་ལམ་གྱི་སྔ་རོལ་དུ་ཉེར་བསྡོགས་མི་ལྕོགས་མེད་ཀྱིས་འདོད་པའི་
མཐོང་སྤང་སྤངས་པ་ལ་བསམ་པར་སྣང་མོད་དེའི་ཚེ་འདོད་པའི་མཐོང་སྤང་སྤངས་ཀྱང་དེ་སྤངས་པའི་ཡོངས་
ཤེས་མ་ཐོབ་པའི་ཕྱིར། ཡང་ཆགས་བྲལ་སྔོན་སོང་གི་ཕྱིར་མི་འོང་ཞུགས་པའི་རྒྱུད་ལ་འདོད་པའི་མཐོང་སྤང་
སྤངས་པའི་ཡོངས་ཤེས་གསུམ་མེད་དོ་ཞེ་ན་མི་འཐད་དེ། ལ་ལ་གཅིག་གཉིས་ལྔ་དང་དྲུག ཅེས་པའི་སྐབས་
སུ་ལྔ་ཙམ་ཅིག་ཅར་གཏོང་བ་ལ་ཆགས་བྲལ་སྔོན་སོང་གི་ཕྱིར་མི་འོང་ཞུགས་པས་བཅུ་དྲུག་པ་ལམ་རྗེས་ཤེས་ཐོབ་
པའི་ཚེ་མཐོང་སྤང་སྤངས་པའི་ཡོངས་ཤེས་དང་པོ་ལྔ་ཅིག་ཆར་དུ་གཏོང་བ་དེ་འཇོག་པ་གང་ཞིག དེའི་རྒྱུད་
ལ་མེད་ན་གཏོང་རྒྱུ་ཡང་མི་སྲིད་པའི་ཕྱིར་རོ། ། གཟུགས་མེད་ནམ་མཁའི་ཉེར་བསྡོགས་ཀྱི་འབྲས་བུ་ལ་ནི་ཡོངས་
ཤེས་བརྒྱད་པ་གཟུགས་ཀྱི་ཟག་པ་ཟད་པའི་ཡོངས་ཤེས་གཅིག་པུ་ལས་མི་འབྱུང་ལ་གཅིག་པུ་དེ་ནི་འབྱུང་བ་ཡོད་
དེ། ཉེར་བསྡོགས་དེ་ཟག་བཅས་ཡིན་ཀྱང་འཕགས་པ་འགའ་ཞིག་གིས་དེ་ལ་བརྟེན་ནས་གཟུགས་ཀྱི་ཉོན་
མོངས་སྤོང་བ་ཡོད་པའི་ཕྱིར། དེ་བཞིན་དུ་གཟུགས་མེད་དང་པོ་གསུམ་གྱི་དངོས་གཞི་ཟག་མེད་ཀྱི་འབྲས་བུ་
ལ་ཡང་ཟག་པ་ཀུན་ཟད་ཀྱི་ཡོངས་ཤེས་གཅིག་པུ་ལས་མི་འབྱུང་ངོ༌། ། དེས་ན་འདོད་པ་དང་སྲིད་རྩེ་ནི་ཟག་མེད་
ཀྱི་ལམ་དུ་མི་རུང་བའི་ཕྱིར་ཡོངས་ཤེས་ཀྱི་རྒྱུར་མི་འགྱུར་རོ། ། །
ཐམས་ཅད་འཕགས་པའི་ལམ་གྱི་ཡིན། ། ཅེས་སོགས་ཀྱི་སྐབས་སུ། ཡོངས་ཤེས་དགུ་པོ་ཐམས་ཅད་
འཕགས་ལམ་གྱི་འབྲས་བུར་ནི་འགྱུར་བ་ཡོད་དེ། དང་པོ་དྲུག་དང་། ཕྱི་མ་གསུམ། རིམ་པ་ལྟར་མཐོང་
ལམ་དང་སྒོམ་ལམ་ཟག་མེད་ཀྱི་འབྲས་བུར་འགྱུར་པའི་ཕྱིར། ཟག་བཅས་འཇིག་རྟེན་པའི་སྒོམ་ལམ་གྱི་འབྲས་
བུ་ལ་ཡང་ཡོངས་ཤེས་བདུན་པ་ཐ་མའི་ཆ་མཐུན་སྤངས་པའི་ཡོངས་ཤེས་དང་། བརྒྱད་པ་གཟུགས་ཀྱི་ཟག་པ་
ཟད་པའི་ཡོངས་ཤེས་གཉིས་འབྱུང་བ་ཡོད་དེ། འཕགས་པ་འགའ་ཞིག་དེ་གཉིས་ལ་བརྟེན་ནས་འདོད་
གཟུགས་ལ་འདོད་ཆགས་དང་བྲལ་བ་སྲིད་པའི་ཕྱིར། ཡང་། སྒོམ་ལམ་རྗེས་ཤེས་ཀྱི་འབྲས་བུ་ལ་ནི་ཡོངས་
ཤེས་མཐའ་མ་གཉིས་དང་། སྒོམ་ལམ་ཆོས་ཤེས་ཀྱི་འབྲས་བུ་ལ་ཡོངས་ཤེས་ཐ་མ་གསུམ་ཆར་འབྱུང་སྟེ།
སྒོམ་ལམ་ཆོས་ཤེས་ཀྱིས་ཁམས་གསུམ་གའི་གཉེན་པོ་བྱེད་པ་སྲིད་པའི་ཕྱིར་ཏེ། སྒོམ་པའི་ལམ་ལ་འགོག་པའམ།
ཞེས་སོགས་གསུངས་པའི་ཕྱིར། །
དེའི་ཕྱོགས་མཐུན་གྱི་དྲུག་དང་ལྔ། ཞེས་པས། ཆོས་ཤེས་ཀྱི་ཕྱོགས་མཐུན་མཐོང་ལམ་ཆོས་བཟོད་ཀྱི་
འR
347



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འབྲས་བུ་དང་། ཆོས་ཤེས་ཀྱི་འབྲས་བུ་སྡོམས་ན་དྲུག་འབྱུང་སྟེ། འདོད་པའི་མཐོང་སྤང་སྤངས་པའི་ཡོངས་
ཤེས་གསུམ་ཆོས་བཟོད་ཀྱི་འབྲས་བུ་དང་། སྒོམ་སྤང་སྤངས་པའི་ཡོངས་ཤེས་གསུམ་སྒོམ་ལམ་ཆོས་ཤེས་ཀྱི་
འབྲས་བུར་འགྱུར་བ་གོང་དུ་བཤད་མ་ཐག་པ་ལྟར་ཡིན་པའི་ཕྱིར། དེ་བཞིན་དུ་རྗེས་ཤེས་ཀྱི་ཕྱོགས་མཐུན་
མཐོང་ལམ་རྗེས་བཟོད་ཀྱི་འབྲས་བུ་དང་། རྗེས་ཤེས་ཀྱི་འབྲས་བུ་སྡོམས་ན་ཡང་ལྔ་འབྱུང་སྟེ། གོང་མའི་
མཐོང་སྤང་སྤངས་པའི་ཡོངས་ཤེས་གསུམ་རྗེས་བཟོད་ཀྱི་འབྲས་བུ་དང། མཐའ་མ་གཉིས་སྒོམ་ལམ་རྗེས་ཤེས་
ཀྱི་འབྲས་བུ་འགྱུར་བའི་ཕྱིར། སྒོམ་ལམ་ཆོས་ཤེས་ཁམས་གསུམ་ཀའི་གཉེན་པོར་འགྱུར་བར་བཤད་པ་ཡང་
འགོག་ལམ་ཆོས་ཤེས་ཀྱི་དབང་དུ་བྱས་པ་ཡིན་གྱི། སྒོམ་ལམ་གྱི་ངོ་བོར་གྱུར་པའི་སྡུག་ཀུན་ཆོས་ཤེས་ཀྱིས་ནི་
འདོད་པ་ཁོ་ནའི་གཉེན་པོ་བྱེད་ལ། དེའི་ཕྱིར་སྡུག་ཀུན་ཆོས་ཤེས་དེའི་འབྲས་བུ་ལ་ཡང་མཐའ་མའི་ཆ་མཐུན་
སྤངས་པའི་ཡོངས་ཤེས་གཅིག་པ་ལས་མི་འབྱུང་ངོ༌། ། །
བྲལ་བའི་ཐོབ་པ་ཟག་མེད་དང་། ། ཞེས་སོགས་ཀྱི་སྐབས་སུ། འོ་ན། སྐབས་འགར་སྤངས་པ་མང་པོ་
བསྡོམས་ནས་ཡོངས་ཤེས་རེ་རེར་འཇོག་ལ། ལ་ལར་ནི་སྤངས་པ་རེ་རེ་ལ་ཡོངས་ཤེས་རེ་རེར་འཇོག་པའི་རྒྱུ་
མཚན་ཅི་ཞེ་ན། ཤེས་བཟོད་རྣམས་ཀྱི་འབྲས་བུ་བྲལ་བ་སྤངས་པ་ཡོངས་ཤེས་སུ་འཇོག་པ་ལ་རྒྱུ་མཚན་གསུམ་
ཚང་དགོས་ཏེ། གང་ཞེ་ན། བྲལ་ཐོབ་ཟག་མེད་གང་རུང་གསར་དུ་རྙེད་པ་དང་། སྲིད་རྩེའི་ཉོན་མོངས་
གང་རུང་ཉམས་པར་བྱས་པ་དང་། ཁམས་གསུམ་གང་རུང་གི་སྡུག་ཀུན་མཐོང་སྤང་གི་ཀུན་འགྲོ་གཉིས་ཡོངས་
སུ་བཅོམས་པ་གསུམ་ཚང་དགོས་པའི་ཕྱིར། འདི་དག་ལ་ཡང་གང་རུང་ཞེས་པའི་ཁྱད་པར་མ་སྦྱར་ན་སྐྱོན་
འབྱུང་སྟེ་དཔྱད་ན་ཤེས་སླའོ། ། དེས་ན་སོ་སོ་སྐྱེ་བོ་ལ་འདོད་གཟུགས་གང་རུང་གི་ཀུན་འགྲོ་བཅོམ་པ་ཡོད་ཀྱང་
དང་པོ་གཉིས་མ་ཚང་ལ། མཐོང་ལམ་སྡུག་བསྔལ་ཆོས་ཤེས་པ་ལ་དང་པོ་ཡོད་ཀྱང་ཕྱི་མ་གཉིས་མ་ཚང་ཞིང་།
སྡུག་བསྔལ་རྗེས་ཤེས་པ་ལ་དང་པོ་གཉིས་ཚང་ཡང་ཕྱི་མ་མ་ཚང་བའི་ཕྱིར་ཏེ། ཁམས་གསུམ་གང་གི་ཡང་ཀུན་
འབྱུང་མཐོང་སྤང་གི་ཀུན་འགྲོ་མ་སྤངས་པའི་ཕྱིར། དེར་ཐལ། ཁམས་གསུམ་གྱི་དང་པོ་འདོད་པའི་ཀུན་
འབྱུང་མཐོང་སྤང་གི་ཀུན་འགྲོ་སྤངས་པ་ལ་ཡང་ཀུན་འབྱུང་ཆོས་ཤེས་ཐོབ་དགོས་པའི་ཕྱིར། དེས་ན་ཀུན་
འབྱུང་ཆོས་ཤེས་པའི་ཚེ་གསུམ་ཀ་ཚང་སྟེ། འདོད་པའི་ཀུན་འབྱུང་མཐོང་སྤང་སྤངས་པའི་བྲལ་ཐོབ་ཟག་མེད་
གསར་དུ་རྙེད་པ་དང་། སྲིད་རྩེའི་སྡུག་བསྔལ་མཐོང་སྤང་སྤངས་ཟིན་པ་དང་། འདོད་པའི་སྡུག་ཀུན་མཐོང་
པ་ལ་མ་
348



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
སྤང་གི་ཀུན་འགྲོ་གཉིས་ཆར་བཅོམས་ཟིན་པའི་ཕྱིར། དེ་འདྲའི་བྲལ་བ་དེ་འདོད་པའི་སྡུག་ཀུན་མཐོང་སྤང་
སྤངས་པའི་ཡོངས་ཤེས་ཞེས་གཅིག་ཏུ་བཞག་ལ། དེ་བཞིན་དུ་གོང་མ་གཉིས་ལ་ཡང་ཤེས་སོ། ། འདོད་པའི་
འགོག་ལམ་ཆོས་ཤེས་པ་གཉིས་ལ་ནི་རེ་རེ་ལའང་རྒྱུ་མཚན་གསུམ་ཀ་ཚང་བས་ན་ཡོངས་ཤེས་རེ་རེར་འཇོག་ལ།
བཟོད་པ་རྣམས་ཀྱི་གནས་སྐབས་སུ་ནི་མི་འཇོག་སྟེ་བྲལ་ཐོབ་ཟག་མེད་གསར་དུ་མ་རྙེད་པའི་ཕྱིར། ཡོངས་
ཤེས་མཐའ་མ་གསུམ་ལ་ནི་རྒྱུ་མཚན་གསུམ་པོ་དེ་དག་ཚང་བ་མ་ཟད། འདོད་པ་ལ་སོགས་པ་ཁམས་གསུམ་
ལས་རིམ་པ་བཞིན་འདས་པའི་སྒོ་ནས་ཀྱང་ཡོངས་ཤེས་དེ་དག་བཞག་གོ། ཡོངས་ཤེས་ཕྱི་མ་འདི་དག་ལ་རྒྱུ་
མཚན་གསུམ་ཚང་ཚུལ་རེ་རེ་ནས་འགོད་དུ་ཡོད་ཀྱང་མང་བས་འཇིགས་པ་མ་ཟད་དཔྱད་ན་ཤེས་མི་སླ་བ་ཡང་མི་
སྣང་བས་མ་བྲིས་སོ། །
འཕགས་པ་ས
ཡོངས་ཤེས་ལྡན་ཚུལ་དང་བསྡོམས་ཚུལ། གཏོང་ཐོབ་ཀྱི་ཚུལ། །
གཅིག་མིན་མཐོང་ལ་གནས་པ་ནི། ། ཞེས་སོགས་ཀྱི་སྐབས་སུ། ཡོངས་ཤེས་དེ་དག་གང་ཟག་གང་ལ་ཇི་
ཙམ་ལྡན་ཞེ་ན། གཅིག་སྟེ་སོ་སྐྱེ་ནི་ཡོངས་ཤེས་དང་མི་ལྡན་ལ། འཕགས་པ་ཡང་ཀུན་འབྱུང་ཆོས་བཟོད་
པའི་བར་མི་ལྡན་ཞིང་། ཀུན་འབྱུང་ཆོས་ཤེས་པ་ཡན་ཆོད་ཀྱི་མཐོང་ལམ་པ་རྣམས་ནི་གཅིག་ནས་ལྔའི་བར་
རིམ་པ་བཞིན་ལྡན་ཏེ། ཀུན་འབྱུང་ཆོས་ཤེས་པ་དང་། ཀུན་འབྱུང་རྗེས་བཟོད་པ་གཉིས་ནི་འདོད་པའི་སྡུག་
ཀུན་མཐོང་སྤང་སྤངས་པའི་ཡོངས་ཤེས་གཅིག་ཁོ་ན་དང་ལྡན་ལ། ཀུན་འབྱུང་རྗེས་ཤེས་པ་དང་། འགོག་པ་
ཆོས་བཟོད་པ་གཉིས་ནི་སྔར་གྱི་གཅིག་གི་སྟེང་དུ་གོང་མའི་སྡུག་ཀུན་མཐོང་སྤང་སྤངས་པའི་ཡོངས་ཤེས་ཏེ་གཉིས་
ཙམ་དང་ལྡན། འགོག་པ་ཆོས་ཤེས་པ་དང་འགོག་པ་རྗེས་བཟོད་པ་གཉིས་ནི་སྔ་མ་གཉིས་ཀྱི་སྟེང་དུ་འདོད་
པའི་འགོག་པ་མཐོང་སྤང་སྤངས་པའི་ཡོངས་ཤེས་ཏེ་གསུམ་དང་ལྡན། འགོག་པ་རྗེས་ཤེས་པ་དང་ལམ་ཆོས་
བཟོད་པ་གཉིས་ནི་སྔར་གྱི་གསུམ་པོའི་སྟེང་དུ་གོང་མ་གཉིས་ཀྱི་འགོག་པ་མཐོང་སྤང་སྤངས་པའི་ཡོངས་ཤེས་ཏེ་
བཞི་དང་ལྡན། ལམ་ཆོས་ཤེས་པ་དང་ལམ་རྗེས་བཟོད་པ་གཉིས་ནི་བཞི་པོ་དེའི་སྟེང་དུ་འདོད་པའི་ལམ་
མཐོང་སྤང་སྤངས་པའི་ཡོངས་ཤེས་ཏེ་ལྔ་དང་ལྡན་ནོ། ། ལམ་རྗེས་ཤེས་པ་ནི་སྒོམ་ལམ་པ་ཡིན་པས་འདིར་མི་
གཏོགས། དེས་ན་མཐོང་ལམ་པ་ལ་ཡོངས་ཤེས་ལྔ་ལྷག་དང་ལྡན་པ་མི་སྲིད་དོ། ། སྒོམ་ལམ་པ་ནི། འདོད་པ་
349



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ལ་འདོད་ཆགས་དང་མ་བྲལ་བའི་ལམ་རྗེས་ཤེས་པ་ནས་བཟུང་འདོད་པའི་སྒོམ་སྤང་དང་པོ་ནས་བརྒྱད་པའི་བར་
སྤངས་པ་རྣམས་ནི་ཡོངས་ཤེས་དྲུག་དང་ལྡན་ཏེ། སྔར་བཤད་པ་ལྔའི་སྟེང་དུ་གོང་མ་གཉིས་ཀྱི་ལམ་མཐོང་
སྤང་སྤངས་པའི་ཡོངས་ཤེས་དང་ལྡན་པའི་ཕྱིར་དང་། འཕགས་པ་འདོད་པ་ལ་འདོད་ཆགས་དང་བྲལ་བ་ལས་
ཉམས་ན་ཡང་དྲུག་པོ་དེ་དང་ལྡན་ནོ། ། དེ་ལ་ཁོ་ན་རེ། ལམ་རྗེས་ཤེས་ཀྱི་ཚེ་ཡོངས་ཤེས་དྲུག་དང་ལྡན་པ་མི་
འཐད་པར་ཐལ། དེའི་ཚེ་ཞུགས་ལམ་བཏང་ཞིང་སྤངས་པ་བསྡོམས་པར་བཤད་པའི་ཕྱིར་ཞེ་ན། དེའི་ཚེ་
སྤངས་པ་བསྡོམས་ཀྱང་ཡོངས་ཤེས་མ་བསྡོམས་པས་འགལ་བ་མེད་དོ་ཞེས་འདོད་མོད། དེས་ན། དེའི་ཚེ་
སྤངས་པ་མ་བསྡོམས་པར་ཐལ། སྤངས་པ་ཡོངས་ཤེས་དྲུག་མ་བསྡོམས་པའི་ཕྱིར་ཟེར་ན། མ་ཁྱབ་ཅེས་
བརྗོད་དགོས་ཏེ་གྲུབ་མཐའི་འདོད་ཚུལ་ལོ། ། །
འོ་ན། ཡོངས་ཤེས་ཇི་ལྟར་བསྡོམས་ཞེ་ན། ། ཁམས་ལས་འདོད་ཆགས་བྲལ་བ་དང་། ། འབྲས་བུ་ཐོབ་
ཕྱིར་དེ་དག་བསྡོམས། ། ཞེས་ཁམས་གསུམ་གང་རུང་ལས་འདོད་ཆགས་དང་བྲལ་བ་དང་། འབྲས་བུ་བཞི་པོ་
གང་རུང་གསར་དུ་ཐོབ་པ་གཉིས་ཚོགས་ན་བསྡོམས་པའི་ཕྱིར། འདི་དག་ལ་ཡང་གང་རུང་ཞེས་པ་དང་།
གསར་དུ་ཞེས་པའི་ཁྱད་པར་རྣམས་མ་སྦྱར་ན་རྩོད་པའི་གནོད་པ་འཇུག་གོ། དེས་ན་འདོད་པ་ལ་འདོད་
ཆགས་དང་མ་བྲལ་བའི་བཅུ་དྲུག་པ་ལམ་རྗེས་ཤེས་པ་དེས་འབྲས་བུ་གསར་དུ་ཐོབ་ཀྱང་། ཁམས་གསུམ་གང་
ལ་ཡང་འདོད་ཆགས་དང་མ་བྲལ་བའི་ཕྱིར་ཡོངས་ཤེས་མི་བསྡོམ་མོ། ། ཡང་། ཆགས་བྲལ་སྔོན་སོང་གི་ཕྱིར་མི་
འོང་བཅུ་དྲུག་པ་ལམ་རྗེས་ཤེས་ལ་གནས་པ་དང་། འབྲས་བུ་རིམ་གྱིས་པ་མཐོང་ལམ་གྱི་རྗེས་སུ་འདོད་པ་ལ་
འདོད་ཆགས་དང་བྲལ་བའི་ཕྱིར་མི་འོང་ཐོབ་མ་ཐག་པ་གཉིས་ནི་ཐ་མའི་ཆ་མཐུན་སྤངས་པའི་ཡོངས་ཤེས་གཅིག་
ཁོ་ན་དང་ལྡན་ཏེ། དང་པོ་དེས་འདོད་པ་ལ་འདོད་ཆགས་དང་བྲལ་ཞིང་འབྲས་བུ་བཞི་པོ་གང་རུང་གསར་དུ་
ཐོབ་པའི་ཕྱིར་དང་། ཕྱི་མ་དེས་མཐོང་སྤང་སྤངས་པའི་ཡོངས་ཤེས་དྲུག་པོ་ཐ་མའི་ཆ་མཐུན་སྤངས་པའི་
ཡོངས་ཤེས་སུ་བསྡོམས་པའི་ཕྱིར། འཕགས་པ་གཟུགས་ཀྱི་འདོད་ཆགས་དང་བྲལ་བ་ལས་ཉམས་ན་ཡང་
གཅིག་པུ་འདི་དང་ལྡན་ལ། དགྲ་བཅོམ་ཐོབ་པའི་ཚེ་ཡང་ཡོངས་ཤེས་སྔ་མ་ཐམས་ཅད་བསྡོམས་པས་ཟག་པ་
ཀུན་ཟད་ཀྱི་ཡོངས་ཤེས་གཅིག་པུ་དང་ལྡན་ནོ། ། ཡང་། སྒོམ་ལམ་པ་གཟུགས་ཀྱི་འདོད་ཆགས་གསར་དུ་བྲལ་
བའི་ཕྱིར་མི་འོང་ནི་མཐའ་མའི་ཆ་མཐུན་སྤངས་པའི་ཡོངས་ཤེས་དང་། གཟུགས་ཀྱི་ཟག་པ་ཟད་པའི་ཡོངས་
ལ་
350



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
ཤེས་གཉིས་ཀ་དང་ལྡན་ཏེ། དེའི་ཚེ་གཟུགས་ཁམས་ལ་འདོད་ཆགས་དང་བྲལ་ཡང་འབྲས་བུ་གསར་དུ་ཐོབ་རྒྱུ་
མ་བྱུང་བས་ཡོངས་ཤེས་མི་བསྡོམ་མོ། ། དེ་བཞིན་དུ་གཟུགས་མེད་ཀྱི་ཉོན་མོངས་ཀྱིས་དགྲ་བཅོམ་པ་ལས་ཉམས་
ན་ཡང་དེ་གཉིས་དང་ལྡན་ནོ། །
ལ་ལ་གཅིག་གཉིས་ལྔ་དང་དྲུག ། ཅེས་སོགས་ཀྱི་སྐབས་སུ། ཡོངས་ཤེས་རྣམས་གཏོང་ཚུལ་དང་ཐོབ་
ཚུལ་བཤད་པ་སྟེ། དགྲ་བཅོམ་ལས་ཉམས་པའི་ཚེ་ཡོངས་ཤེས་ཐ་མ་གཅིག་པུ་གཏོང་ལ། གཟུགས་ཀྱི་འདོད་
ཆགས་དང་མ་བྲལ་བའི་ཕྱིར་མི་འོང་འདོད་པའི་ཉོན་མོངས་ཀྱིས་ཉམས་ན་ཡང་ཐ་མའི་ཆ་མཐུན་སྤངས་པའི་
ཡོངས་ཤེས་གཅིག་པུ་གཏོང་ངོ༌། ། གཉིས་ཙམ་ཅིག་ཆར་དུ་གཏོང་བ་ཡོད་དེ། གཟུགས་ཀྱི་འདོད་ཆགས་དང་
བྲལ་བའི་ཕྱིར་མི་འོང་འདོད་པའི་འདོད་ཆགས་ཀྱིས་ཉམས་པའམ། ཡང་དེས་དགྲ་བཅོམ་པ་མངོན་དུ་བྱེད་པ་
གང་རུང་གི་ཚེ་ནི་བདུན་པ་དང་བརྒྱད་པ་གཉིས་ཅིག་ཆར་དུ་གཏོང་ངོ༌། ། ལྔ་ཙམ་ཅིག་ཆར་དུ་གཏོང་བ་ནི་སྔར་
བཤད་པ་ལྟར་ཏེ། ཆགས་བྲལ་སྔོན་སོང་གིས་བཅུ་དྲུག་པ་ལམ་རྗེས་ཤེས་ཐོབ་པའི་ཚེ་མཐོང་སྤང་སྤངས་པའི་
ཡོངས་ཤེས་དང་པོ་ལྔ་ཅིག་ཆར་དུ་གཏོང་བའི་ཕྱིར་ཏེ། ཆགས་བྲལ་སྔོན་སོང་དེས་ལམ་རྗེས་ཤེས་ཀྱི་ཚེ་ཐ་མའི་
ཆ་མཐུན་སྤངས་པའི་ཡོངས་ཤེས་ཐོབ་པ་དང་། དེའི་ནང་དུ་གོང་མའི་ལམ་མཐོང་སྤང་སྤངས་པའི་ཡོངས་ཤེས་
བསྡོམས་པ་དུས་མཉམ་པའི་ཕྱིར། འོན་ཀྱང་ཆགས་བྲལ་སྔོན་སོང་གི་ཕྱིར་མི་འོང་གི་འབྲས་བུ་ཐོབ་མ་ཐག་པ་
དེས་གོང་མའི་ལམ་མཐོང་སྤང་སྤངས་པའི་ཡོངས་ཤེས་ཐོབ་པ་དང་བཏང་བ་གང་གི་ཡང་ཐ་སྙད་མ་བྱས་ན་ཁས་
ལེན་འཛིན་བདེའོ། ། དྲུག་ཅིག་ཅར་དུ་གཏོང་བ་ཡོད་དེ། རིམ་གྱིས་པས་ཕྱིར་མི་འོང་གི་འབྲས་བུ་ཐོབ་པ་ན་
བདུན་པ་ཐོབ་ཅིང་། མཐོང་སྤང་སྤངས་པའི་ཡོངས་ཤེས་དྲུག་ཅིག་ཆར་དུ་གཏོང་བའི་ཕྱིར་རོ། ། འོན་ཀྱང་
ཡོངས་ཤེས་གཅིག་གསར་དུ་ཐོབ་ལ་དྲུག་ཅིག་ཅར་དུ་གཏོང་བ་དེ་ལ་ཕྱིར་མི་འོང་གིས་མ་ཁྱབ་སྟེ། ཅིག་ཅར་
བའི་དགྲ་བཅོམ་ཐོབ་མ་ཐག་པ་དེས་མཐོང་སྤང་སྤངས་པའི་ཡོངས་ཤེས་དྲུག་ཅིག་ཅར་དུ་བཏང་ནས་ཟག་པ་ཀུན་
ཟད་ཀྱི་ཡོངས་ཤེས་གཅིག་ཙམ་གསར་དུ་ཐོབ་པའི་ཕྱིར་རོ། ། དེ་ལ་ཁོ་ན་རེ། ཅིག་ཅར་བའི་དགྲ་བཅོམ་ཐོབ་མ་
ཐག་པ་དེས་ཡོངས་ཤེས་དྲུག་ཅིག་ཅར་དུ་གཏོང་ལ་གཅིག་ཙམ་གསར་དུ་ཐོབ་པ་མི་འཐད་པར་ཐལ། དེས་
དྲུག་ཅིག་ཅར་དུ་བཏང་ལ་གསུམ་གསར་དུ་ཐོབ་པའི་ཕྱིར། དེར་ཐལ། དེས་མཐོང་སྤང་སྤངས་པའི་ཡོངས་
ཤེས་དྲུག་བཏང་བ་དང་དུས་མཉམ་དུ་སྒོམ་སྤང་སྤངས་པའི་ཡོངས་ཤེས་དང་པོ་གཉིས་ཟག་པ་ཀུན་ཟད་ཀྱི་ཡོངས་
351



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཤེས་ཀྱི་ནང་དུ་བསྡོམས་ཏེ་ཐོབ་པའི་ཕྱིར་ཟེར་ན་མ་ཁྱབ་ཅེས་བྱ་དགོས་ཏེ། ཅིག་ཅར་བའི་དགྲ་བཅོམ་ཐོབ་མ་
ཐག་པ་དེས་སྒོམ་སྤང་སྤངས་པའི་ཡོངས་ཤེས་དང་པོ་གཉིས་ཐོབ་བཏང་གང་གིའང་ཐ་སྙད་མ་བྱས་ན་བདེ་བར་
གོང་དང་མཚུངས་པའི་ཕྱིར་རོ། ། གཏོང་ཚུལ་འདི་དག་ལ་ལ་ནི་ཡོངས་སུ་ཉམས་པས་གཏོང་བའང་ཡོད་མོད་ཀྱི།
གཞན་དག་ཕལ་ཆེར་ནི་ཡོངས་ཤེས་ཕྱི་མའི་ནང་དུ་སྔ་མ་བསྡོམས་པས་སྔ་མ་རྣམས་ཀྱི་མིང་བཏང་བ་ལ་བཏང་
བའི་ཐ་སྙད་བྱས་པ་ལས་ཡོངས་སུ་ཉམས་པས་གཏོང་བ་ནི་མ་ཡིན་ལ། དེ་དག་གི་མིང་བཏང་བའི་ཚེ་ཐོབ་པ་
ཡང་བཏང་བར་ནི་འདོད་དགོས་ཞིང་། དེའི་ཚེ་དེ་དག་གི་མ་ཐོབ་པ་སྐྱེས་མ་སྐྱེས་སོགས་རྩོད་ན་ནི་ཁས་ལེན་
འཛིན་དཀའ་ཙམ་མཆིས་ཀྱང་གྲུབ་མཐའི་འདོད་ཚུལ་ལོ། ། ཡང་། ཡོངས་ཤེས་དེ་དག་ཐོབ་ཚུལ་ནི་སྔར་
བཤད་པ་རྣམས་ཀྱིས་ཤེས་པར་ནུས་ཏེ། ཀུན་འབྱུང་ཆོས་ཤེས་དང་། ཆགས་བྲལ་སྔོན་སོང་གིས་ལམ་རྗེས་
ཤེས་དང་། རིམ་གྱིས་པས་འདོད་ཉོན་དགུ་པ་སྤངས་པ་དང་། དགྲ་བཅོམ་ཐོབ་པ་རྣམས་ཀྱི་ཚེ་གཅིག་ཙམ་
ཐོབ་པ་ཡིན་ཏེ། རིམ་བཞིན་ཡོངས་ཤེས་དང་པོ་དང་། བདུན་པ་དང་། ཐ་མ་རྣམས་ཐོབ་པའི་ཕྱིར།
གཉིས་ཙམ་ཅིག་ཅར་དུ་ཐོབ་པ་ཡོད་དེ། དགྲ་བཅོམ་པ་གཟུགས་མེད་ཀྱི་ཉོན་མོངས་ཀྱིས་ཉམས་ན་བདུན་པ་
དང་བརྒྱད་པ་གཉིས་ཅིག་ཅར་ཐོབ་པའི་ཕྱིར། འདི་དག་ལ་ཡང་ཙམ་སྒྲའི་ཁྱད་པར་མ་སྦྱར་ན་སྐྱོན་འབྱུང་སྟེ།
དྲུག་ཐོབ་པ་དེ་དག་གིས་གཅིག་དང་གཉིས་ཀྱང་ཐོབ་པའི་ཕྱིར། དྲུག་ཅིག་ཅར་དུ་ཐོབ་པ་ཡོད་དེ། འཕགས་
པ་འདོད་པ་ལ་ཆགས་བྲལ་ལས་ཉམས་ན་མཐོང་སྤང་སྤངས་པའི་ཡོངས་ཤེས་དྲུག་ཅིག་ཅར་དུ་ཐོབ་པའི་ཕྱིར་
རོ། ། དེ་ལྟར་གཞུང་དོན་དངོས་བཤད་ཟིན་ནས་འགའ་ཞིག་ཚིག་འཁྲི་ཙམ་གྱིས་རྩོད་པ་ལ་དགའ་བ་དག་བྱུང་ན་
ཁས་ལེན་འཛིན་མཚམས་ཁ་ཤས་འགོད་ན། དེ་ལ་མཐོང་སྤང་སྤངས་པའི་ཡོངས་ཤེས་དྲུག་པོ་གང་རུང་ཡིན་ན།
མཐོང་སྤང་སྤངས་པའི་ཡོངས་ཤེས་ཡིན་པས་ཁྱབ་པར་ཐལ། མཐོང་སྤང་སྤངས་པའི་ཡོངས་ཤེས་དྲུག་ཡོད་
པའིཕྱིར། ཟེར་ན་མ་ཁྱབ་སྟེ། འདོད་པའི་སྡུག་ཀུན་མཐོང་སྤང་སྤངས་པའི་ཡོངས་ཤེས་དེ་མཐོང་སྤང་
སྤངས་པའི་ཡོངས་ཤེས་མ་ཡིན་པའི་ཕྱིར། དེར་ཐལ། མཐོང་སྤང་སྤངས་ན་མཐོང་སྤང་མཐའ་དག་སྤངས་
དགོས་པའི་ཕྱིར། འོ་ན། མཐོང་སྤང་སྤངས་པའི་ཡོངས་ཤེས་དྲུག་གི་ནང་ནས་མཐོང་སྤང་སྤངས་པ་གཅིག་
ལས་མེད་པར་ཐལ། ཟེར་ན། འདོད་ཅེས་བྱ་དགོས་ཏེ། མཐོང་སྤང་སྤངས་པའི་ཡོངས་ཤེས་དྲུག་མེད་
པར་འདོད་ན་ནི་རྩ་འགྲེལ་རྣམས་ཀྱི་ཆོས་སྐད་དང་འགལ་བར་འགྱུར་བའི་ཕྱིར། དེ་བཞིན་དུ་སྒོམ་སྤང་སྤངས་
352



ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་པ་བཞུགས་སོ།
པའི་ཡོངས་ ཤེས་ལ་ཡང་མཚུངས་སོ། ། ཡང་། མཐོང་ སྤང་ སྤངས་པ་གང་ཞིག ཡོངས་ཤེས་ཡིན་ན།
མཐོང་སྤང་སྤངས་པའི་ཡོངས་ཤེས་ཡིན་པས་མ་ཁྱབ་སྟེ། སྒོམ་སྤང་སྤངས་པའི་ཡོངས་ཤེས་རྣམས་དེ་ཡིན་པའི་
ཕྱིར། ཡང་། སྐབས་འདིའི་དངོས་བསྟན་གྱི་ཡོངས་ཤེས་རྣམས་ཆོས་ཅན། ཤེས་པ་ཡིན་པར་ཐལ།
ཡོངས་ཤེས་ཡིན་པའི་ཕྱིར། ཟེར་ན། མ་ཁྱབ་སྟེ། སྐབས་འདིའི་དངོས་བསྟན་གྱི་ཡོངས་ཤེས་ཡིན་ན་ཤེས་
པ་མ་ཡིན་པས་ཁྱབ། སྤྱིར་ཡོངས་ཤེས་ལ་ཤེས་པ་ཡང་ཡོད་ཅེས་བྱའོ། ། ཡང་། ཡོངས་ཤེས་གཅིག་ཙམ་
བཏང་ནས་གཉིས་ཐོབ་པ་དེ་ཆོས་ཅན། གཅིག་ཙམ་བཏང་བ་མ་ཡིན་པར་ཐལ། གཅིག་ཐོབ་པའི་ཕྱིར་ཟེར་
ན་མ་ཁྱབ་བོ། ། ཡང་ཕྱིར་མི་འོང་ཆོས་ཅན། ཁམས་གསུམ་གང་རུང་ལས་འདོད་ཆགས་དང་མ་བྲལ་བར་ཐལ།
ཁམས་གསུམ་གང་རུང་གི་འདོད་ཆགས་དང་ལྡན་པའི་ཕྱིར། ཞེས་སོགས་ཟེར་ན་འདི་འདྲའི་རིགས་ནི་རྟགས་
དང་གསལ་བ་རེ་རེ་ནས་ཉིས་མགོ་མར་སོང་བས་རྩོད་པར་མི་བྱའོ། ། ཁམས་གསུམ་ཕྲ་རྒྱས་ཉེ་བའི་ཉོན་མོངས་
སོགས། ། མ་འདྲེས་འབྱེད་དང་དེ་དག་སྤོང་བའི་ཚུལ། ། སྤངས་པའི་འབྲས་བུ་ཡོངས་ཤེས་ཐོབ་ཚུལ་སོགས། །
གཞུང་དོན་ཇི་བཞིན་ལྷག་པར་གསལ་བར་བྱས། ། ཆོས་མངོན་པ་མཛོད་ཀྱི་དགོངས་དོན་གསལ་བར་བྱེད་པ་
ལེགས་བཤད་ཉིན་བྱེད་དབང་པོའི་སྣང་བ་ལས། ཕྲ་རྒྱས་བསྟན་པ་ཞེས་བྱ་བ་གནས་ལྔ་པའི་རྣམ་པར་བཤད་
པའོ། ། ། །
ས་
353



༄༅ ། ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་
པའི་ལེགས་བཤད་ཉིན་བྱེད་དབང་པོའི་སྣང་བ་ལས་
ལམ་གང་ཟག་བསྟན་པ་ཞེས་བྱ་བ་གནས་དྲུག་
པའི་རྣམ་པར་བཤད་པ་བཞུགས་སོ། །
མཐོང་ལམ་དང་སྒོམ་ལམ་བཤད་པ། །
བདེན་པ་མཐོང་དང་སྒོམ་པ་ལས། ། ཞེས་སོགས་ཀྱི་སྐབས་སུ། ལམ་དང་གང་ཟག་བསྟན་པ་སྟེ། དེ་
ཡང་བདེན་པ་མཐོང་བ་ལས་མཐོང་ལམ་དང་། མཐོང་དོན་བསྒོམས་པ་ལས་ སྒོམ་ལམ་ཞེས་བཤད་ན།
མཐོང་སྒོམ་དེ་དག་ཟག་བཅས་ཟག་མེད་གང་དུ་གཏོགས་ཞེ་ན། སྒོམ་ལམ་རང་གི་ངོ་བོ་ཟག་མེད་ཡིན་ཀྱང་
སྒོམ་ལམ་གྱིས་སྒྲས་བརྗོད་པ་ཙམ་ལ་ནི་ཟག་བཅས་ཟག་མེད་གཉིས་སུ་ཡོད་དེ། འཇིག་རྟེན་པ་དང་འཇིག་
རྟེན་ལས་འདས་པའི་སྒོམ་ལམ་གཉིས་ཡོད་པའི་ཕྱིར། མཐོང་ལམ་ནི་མཐའ་གཅིག་ཏུ་ཟག་མེད་ཡིན་ཏེ། །
ཁམས་གསུམ་གྱི་མཐོང་སྤང་གི་གཉེན་པོ་ཡིན་པའི་ཕྱིར་དང་། མཐོང་སྤང་ཆེན་པོའི་ཆེན་པོ་སོགས་དགུ་ཅིག་
ཅར་དུ་སྤོང་ལ། འཇིག་རྟེན་པའི་ལམ་ལ་དེ་འདྲའི་མཐུ་མེད་པའི་ཕྱིར། མཐོང་སྒོམ་གཉིས་ཀྱི་ཁྱད་པར་ལ།
ངོ་བོའི་ཁྱད་པར་ནི། མཐོང་ལམ་ཟག་མེད་ཁོ་ན་ཡིན་པ་དང་། སྒྲས་བརྗོད་རིགས་ཀྱིས་དབྱེ་བའི་སྒོམ་ལམ་
ལ་ཟག་བཅས་ཟག་མེད་གཉིས་ཀ་ཡོད་པའི་ཁྱད་པར། དམིགས་པའི་སྒོ་ནས་བདེན་བཞི་གང་རུང་ཁོ་ན་ལ་
དམིགས་པ་དང་། བདེན་པ་དང་གོང་ས་འོག་ས་ཅི་རིགས་ལ་དམིགས་པའི་ཁྱད་པར། རྣམ་པ་ཡང་བདེན་
པ་ཁོ་ནའི་རྣམ་པ་ཅན་དང་། བདེན་པ་དང་ཞི་རགས་གང་རུང་གི་རྣམ་པ་ཡོད་མེད་ཀྱི་ཁྱད་པར། དབྱེ་བ་ལ་
བཟོད་ཤེས་གཉིས་ཀ་ཡོད་པ་དང་། བཟོད་ཤེས་གཉིས་ལས་ཤེས་པ་ཁོ་ན་ཡིན་པའི་ཁྱད་པར། སྤང་བྱ་སྤོང་
ཚུལ་ལ། དམིགས་པ་ཤེས་པས་ཆེ་འབྲིང་ཆུང་ངུ་དགུ་ཅིག་ཅར་དུ་སྤོང་བ་དང་། གཉེན་པོ་གོམས་པས་རིམ་
354



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ། །
གྱིས་སྤོང་བའི་ཁྱད་པར། རྟེན་གྱི་སྒོ་ནས་འདོད་པ་ཁོ་ན་དང་། ཁམས་གསུམ་གའི་རྟེན་ལ་ཡོད་པའི་ཁྱད་
པར། རྒྱུད་ཀྱི་སྒོ་ནས་མཐོང་ལམ་འཕགས་པ་ཁོ་ན། སྒོམ་ལམ་ཟག་མེད་འཕགས་པ་ཁོ་ན་དང་ཟག་བཅས་
སྐྱེ་འཕགས་གཉིས་ཀའི་རྒྱུད་ལ་ཡོད་པའི་ཁྱད་པར། སྐྱེ་ཚུལ་གྱི་སྒོ་ནས། ་སྟན་ཅིག་ཁོ་ན་དང་། སྐྱེ་བ་
གཞན་ལ་ཡང་སྐྱེ་བའི་ཁྱད་པར་རྣམས་དང་། གཞན་ཡང་མང་ངོ༌། །
དམིགས་ཡུལ་བདེན་པ་བཞི་དང་བདེན་པ་གཉིས་བཤད་པ།
བདེན་པ་དག་ནི་བཞིར་བཤད་དོ། ། ཞེས་སོགས་ཀྱི་སྐབས་སུ། འོ་ན། བདེན་པ་མཐོང་དང་བསྒོམ་
པ་ལས། ། ཞེས་བཤད་ན། བདེན་པ་དེ་ཡང་གང་ཞེ་ན། དེ་ནི་བཞི་སྟེ། སྡུག་བསྔལ་དང་། ཀུན་འབྱུང་
དང་། འགོག་པ་དང་། ལམ་གྱི་བདེན་པ་སྟེ་བཞིའོ། ། འདི་དག་ནི་གནས་དང་པོར་ཡང་། ཟག་མེད་ལམ་
གྱི་བདེན་པ་དང་། ། ཞེས་དང་། སོ་སོར་བརྟགས་པའི་འགོག་པ་གང་། ། ཞེས་དང་། སྡུག་བསྔལ་ཀུན་
འབྱུང་འཇིག་རྟེན་དང་། ། ཞེས་པ་རྣམས་ཀྱིས་བསྟན་ལ། འོན་ཀྱང་གོ་རིམ་ནི་སྐབས་འདིར་བསྟན་པ་དང་མི་
མཚུངས་ཏེ། འདིར་ནི་བདེན་པ་མངོན་པར་རྟོགས་པའི་གོ་རིམ་དང་མཐུན་པར་བསྟན་པ་ཡིན་ནོ། ། ཅིའི་
ཕྱིར། དེ་དག་ལ་བདེན་པ་ཞེས་བྱ་ཞེ་ན། དེ་དག་འཕགས་པ་རྣམས་ཀྱིས་ཇི་ལྟར་གཟིགས་པ་ལྟར་དུ་བདེན་
པས་ན་བདེན་པ་ཞེས་བརྗོད་པ་སྟེ། འཕགས་པ་རྣམས་ཀྱིས་ཟག་བཅས་རྣམས་སྡུག་བསྔལ་གསུམ་པོ་ཅི་རིགས་
པས་སྡུག་བསྔལ་བ་དང་། སྡུག་བསྔལ་ཀུན་འབྱུང་བའི་རྒྱུ་བྱེད་པ་དང་། འགོག་པ་ནི་སྡུག་བསྔལ་དང་བྲལ་
བའི་ཞི་བ། ལམ་བདེན་ནི་འགོག་པ་དེ་ཐོབ་བྱེད་ཀྱི་ཐབས་དམ་པར་གཟིགས་ཤིང་། གཟིགས་པ་ལྟར་དུ་
བདེན་པའི་ཕྱིར་དང་། བྱིས་པ་རྣམས་ཀྱིས་འཛིན་ཚུལ་ནི་སྡུག་བསྔལ་ལ་བདེ་བ་སོགས་ཕྱིན་ཅི་ལོག་ཏུ་འཛིན་
པས་ན་འཛིན་པ་ལྟར་དུ་མི་བདེན་པའི་ཕྱིར་རོ། ། དེས་ན་ལུགས་འདིར་ཟག་བཅས་འབྲས་བུའི་ཆ་རྣམས་ལ་སྡུག་
བདེན་དང་། རྒྱུའི་ཆ་རྣམས་ལ་ཀུན་འབྱུང་ཞེས་མིང་སོ་སོར་བཏགས་པ་ཙམ་ལས་རྫས་སུ་བྱེ་བྲག་མེད་དེ།
སྡུག་བསྔལ་སྔ་མ་རྣམས་སྡུག་བསྔལ་ཕྱི་མའི་རྒྱུ་བྱེད་པའི་ཆ་ནས་ཀུན་འབྱུང་དང་། སྡུག་བསྔལ་སྔ་མའི་འབྲས་
བུར་གྱུར་པའི་ཆ་ནས་སྡུག་བདེན་དུ་འཇོག་པས་ན་བདེན་པ་དང་པོ་གཉིས་ཡིན་ཁྱབ་མཉམ་དུ་འདོད་དོ། །
འགོག་བདེན་ནི་འདུས་མ་བྱས་སོ་སོར་བརྟགས་འགོག་དང་། ལམ་བདེན་ནི། ཟག་མེད་འདུས་བྱས་མཐོང་
355



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
སྒོམ་མི་སློབ་པའི་ལམ་གསུམ་གང་རུང་དུ་ངེས་པས། བདེན་པ་ཕྱི་མ་གཉིས་ནི་མིང་དང་རྫས་གཉིས་ཀའི་སྒོ་
ནས་སོ་སོ་བ་ཡིན་ནོ། ། ཟག་བཅས་ཐམས་ཅད་སྡུག་བསྔལ་གསུམ་པོ་ཅི་རིགས་པས་སྡུག་བསྔལ་བའི་ཆ་ནས་སྡུག་
བདེན་དུ་འཇོག་ཚུལ་ཡོད་དེ། སྤྱིར་ཟག་བཅས་ཐམས་ཅད་ཁྱབ་པ་འདུ་བྱེད་ཀྱི་སྡུག་བསྔལ་གྱིས་བཅིངས་པ་ནི་
ཤ་དག་ཡིན་ལ། དེའི་སྟེང་དུ་ཟག་བཅས་ཀྱི་ཚོར་བ་བདེ་བ་ལྟ་བུ་ཡིད་དུ་འོང་བར་བཏགས་པ་རྣམས་ནི་ངོ་བོ་
གནས་སྐབས་བདེ་བ་ཡིན་ཀྱང་འགྱུར་བ་ན་སྡུག་བསྔལ་བསྐྱེད་པའི་ཕྱིར་འགྱུར་བའི་སྡུག་བསྔལ་དང་། ཚོར་བ་
སྡུག་བསྔལ་ལྟ་བུའི་ཡིད་མི་འོང་རྣམས་ནི་སྡུག་བསྔལ་གྱིས་སྡུག་བསྔལ་བ་སྟེ། དེ་དག་ནི་སྡུག་བསྔལ་གཉིས་
ཀྱིས་བཅིངས་པ་ཡིན་ལ། གཉིས་པོ་དེ་ལས་གཞན་པའི་འདུ་བྱེད་ཟག་བཅས་ཐམས་ཅད་ནི་ཁྱབ་པ་འདུ་བྱེད་
ཀྱི་སྡུག་བསྔལ་ཁོ་ནས་སྡུག་བསྔལ་བ་ཡིན་ནོ། ། དེས་ན་ཟག་བཅས་ཀྱི་ཚོར་བ་བདེ་བ་དང་བཏང་སྙོམས་རྣམས་
སྡུག་བདེན་ཡིན་ཀྱང་སྡུག་བསྔལ་མ་ཡིན་ཞེས། སྔར་གནས་གཉིས་པའི་སྐབས་སུ་བཤད་པ་ལྟར་གྱི་ཁས་ལེན་
འཛིན་མཚམས་དེ་སྐབས་འདིར་ཡང་ཤེས་པར་བྱ་དགོས་ཏེ། བཙུན་པ་དཔལ་ལེན་གྱིས་བདེ་བའི་ཚོར་བ་མེད་
པར་འདོད་པ་སོགས་ལ་སྐྱོན་དང་བཅས་པ་བརྗོད་པའི་ཕྱིར་ཏེ། ཞིབ་པ་འགྲེལ་པ་རྣམས་སུ་བལྟའོ། །
གང་ལ་བཅོམ་དང་བློ་ཡིས་གཞན། ། ཞེས་སོགས་ཀྱིས་སྐབས་སུ། ལུགས་འདིའི་བདེན་གཉིས་འཇོག་
ཚུལ་ནི། ། ཆོས་གང་བཅོམ་པ་དང་བློས་གཞན་བསལ་ན་ཆོས་དེའི་བློ་མི་འཇུག་པ་ནི་ཀུན་རྫོབ་སྟེ། དཔེར་ན།
བུམ་པ་ལྟ་བུ་ཐོ་བས་བཅོམ་པ་ན་བུམ་འཛིན་གྱི་བློ་འདོར་བ་དང་། ཡང་། རྐྱེན་གྱིས་མ་བཅོམས་ཡང་ས་ལ་
སོགས་པ་རྡུལ་རྫས་བརྒྱད་དུ་ཕྱེ་བ་ལྟ་བུའི་བློས་ཆ་ཤས་སོ་སོར་བསལ་ན་ཆོས་དེའི་བློ་མི་འཇུག་པ་གང་རུང་སྟེ།
དེ་གཉིས་ལ་ནི་འཛོམས་པས་འཇིག་པ་དང་། བློས་འཇིག་པ་ཞེས་ཀྱང་བྱ་ལ། ། དབྱིབས་ཀྱི་ཀུན་རྫོབ་དང་།
ཚོགས་པའི་ཀུན་རྫོབ་ཞེས་ཀྱང་བརྗོད་དོ། ། དེ་ལས་གཞན་པའི་ཆོས་གང་བཅོམ་པ་དང་བློས་ཆོས་གཞན་བསལ་
ན་ཡང་དེའི་བློ་མི་འདོར་བ་གཟུགས་ཀྱི་ཆུང་མཐའ་རྡུལ་ཕྲ་རབ་དང་
། དུས་ཀྱི་ཐུང་མཐའ་སྐད་ཅིག་མ་ལྟ་བུ་
དོན་དམ་དུ་འདོད་པ་སྟེ། དེ་དག་ལ་ཆ་ཤས་མེད་པས་བཅོམ་པ་དང་བློས་གཞན་བསལ་བར་མི་ནུས་པའི་ཕྱིར་
སྙམ་དུ་བསམ་པའོ། ། དེས་ན་ཤེས་པ་རྣམས་ཀྱང་ཚོགས་པ་དང་རྒྱུན་ནི་ཀུན་རྫོབ་དང་། སྐད་ཅིག་ནི་དོན་དམ་
དུ་འདོད་པ་སྟེ། མདོར་བསྒྲིལ་ན། ཆ་ཤས་དང་བཅས་པ་རྣམས་ནི་ཀུན་རྫོབ་དང་། ཆ་ཤས་མེད་པའི་
ཆོས་རྣམས་དོན་དམ་དུ་འཇོག་ལ། འདུས་མ་བྱས་གསུམ་ནི་ཆ་ཤས་དང་བཅས་ཀྱང་དོན་དམ་དུ་འདོད་དགོས་
356



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ། ་་་་
་
སམ་སྙམ་མོ། །
ཐོས་བསམ་སྒོམ་གསུམ་གྱི་ཤེས་རབ་ཀྱི་སྐོར་བཤད་པ། །
ཚུལ་གནས་ཐོས་དང་བསམ་ལྡན་པས། ། ཞེས་སོགས་ཀྱི་སྐབས་སུ། མངོན་པར་རྟོགས་པའི་རིམ་པ་
ཉམས་སུ་ལེན་ཚུལ་ལ། མདོར་བསྟན་རྒྱས་བཤད་གཉིས་ལས། དང་པོ་ནི། ཐོག་མར་རྣམ་པར་མི་གཡེང་
བའི་རྒྱུ་སོ་ཐར་རིས་བདུན་གང་རུང་གི་ཚུལ་ཁྲིམས་ལ་གནས་ཏེ། མི་རྨོངས་པའི་རྒྱུ་བདེན་པ་མཐོང་བ་དང་
མཐུན་པའི་ཐོས་པ་ལ་བརྩོན་པར་བྱེད་པ་དང་། དེ་ནས། གཏན་ལ་འབེབས་པའི་རྒྱུ་ཐོས་པའི་དོན་ཕྱིན་ཅི་
མ་ལོག་པར་སེམས་པར་བྱེད་པ་དང་། དེ་ནས་ཉོན་མོངས་པ་དང་འབྲལ་བའི་རྒྱུ་བསམ་པའི་དོན་དེ་བསྒོམ་
པས་ཏིང་ངེ་འཛིན་ལ་རབ་ཏུ་སྦྱོར་བའི་སྒོ་ནས་ཉམས་སུ་ལེན་པའོ། ། །
ཐོས་སོགས་ལས་བྱུང་བློ་རྣམས་ནི། ། ཞེས་སོགས་ཀྱི་སྐབས་སུ། འོ་ན། ཐོས་བྱུང་གི་ཤེས་རབ་ལ་
སོགས་པ་དེ་དག་ཇི་ལྟར་ཞེ་ན། བྱེ་བྲག་སྨྲ་བས་ཐོས་བྱུང་གི་ཤེས་རབ་ནི་མིང་གི་ཡུལ་ཅན་དང་། བསམ་བྱུང་
ནི་རེས་འགའ་ཡི་གེས་དོན་འདྲེན་ལ། རེས་འགའ་དོན་གྱིས་ཡི་གེ་འདྲེན་པས་མིང་དོན་གཉིས་ཀའི་ཡུལ་ཅན་
དང་། སྒོམ་བྱུང་ནི་ཡི་གེ་ལ་མ་ལྟོས་བར་དོན་ལ་འཇུག་པས་དོན་ཁོ་ནའི་ཡུལ་ཅན་དུ་འདོད་དོ། ། སློབ་དཔོན་
ཉིད་ཀྱིས་བཞེད་པ་ནི། དེ་ལྟར་ན། མིང་ལ་དམིགས་པ་ཐོས་བྱུང་དང་། དོན་ལ་དམིགས་པ་སྒོམ་བྱུང་
ཡིན་པའི་ཕྱིར། དེ་གཉིས་ལས་བསམ་བྱུང་མི་འགྲུབ་པར་འགྱུར་བས། དེས་ན་ཡིད་ཆེས་ཀྱི་ལུང་དང་།
རིག་པས་དཔྱད་པ་དང་། ཏིང་ངེ་འཛིན་ལ་མཉམ་པར་བཞག་པ་གསུམ་ལས་དོན་རྟོགས་པའི་ཤེས་རབ་གསུམ་
ནི་རིམ་པ་ལྟར་ཐོས་བྱུང་གི་ཤེས་རབ་སོགས་གསུམ་དུ་བཞེད་པ་ལྟར་དོན་ལ་གནས་སོ། །
བསྲིངས་གཉིས་ལྡན་ཆོག་མི་ཤེས་དང༌། ། ཞེས་སོགས་ཀྱི་སྐབས་སུ། གཉིས་པ་མངོན་པར་རྟོགས་པའི་
རིམ་པ་རྒྱས་པར་བཤད་པ་ལ། ཚོགས་ལམ། སྦྱོར་ལམ། མཐོང་ལམ་གསུམ་ལས། དེ་ཡང་དང་པོ་ལམ་
སྒོམ་པའི་རྟེན་གྱི་གང་ཟག་ནི། ལུས་འདུ་འཛི་ལས་བསྲིངས་ཏེ་གཅིག་པུར་གནས་པ་དང་། སེམས་ཉོན་
མོངས་ཅན་གྱི་རྣམ་རྟོག་ལས་བསྲིངས་པ་གཉིས་དང་ལྡན་པ་དང་། འདོད་ཆུང་ཆོག་ཤེས་ལ་གནས་པ་ཞིག་
ཀྱང་དགོས་ཏེ། འདོད་ཆེན་ཅན་དང་། ཆོག་མི་ཤེས་པས་ནི་མ་ཡིན་ནོ། ། འདོད་ཆེན་དང་། ཆོག་མི་ཤེས་
357



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
པའི་ཁྱད་པར་ལ་བཤད་ཚུལ་མང་ཡང་། དོན་ནི། རྙེད་བཀུར་སོགས་སྔར་མ་རྙེད་པ་ལ་འདོད་པ་ནི་འདོད་
ཆེན་ཅན་ཡིན་ལ། རྙེད་ཀྱང་ད་དུང་མང་བ་དང་བཟང་བ་འདོད་པ་ནི་ཆོག་མི་ཤེས་པ་ཡིན་ནོ། ། དེ་དག་ལས་
བཟློག་པ་ནི་དེ་གཉིས་ཀྱི་གཉེན་པོ་འདོད་པ་ཆུང་བ་དང་། ཆོག་ཤེས་པ་དག་ཡིན་ནོ། ། འདོད་ཆེན་དང་ཆོག་མི་
ཤེས་པ་གཉིས་ནི་ཆགས་པ་མི་དགེ་བ་ཡིན་པས་འདོད་པའི་སས་བསྡུས་ཡིན་ལ། འདོད་ཆུང་ཆོག་ཤེས་ནི་མ་
ཆགས་པའི་དགེ་བ་ཡིན་པས་ཁམས་གསུམ་ཆར་གྱི་སས་བསྡུས་དང་། ཟག་མེད་ཀྱི་སས་བསྡུས་ཀྱང་ཡོད་དོ། །
མ་ཆགས་པ་དེ་དག་ལ་ནི་འཕགས་པའི་རིགས་ཞེས་བྱ་སྟེ། དེ་དག་ལས་འཕགས་པ་རྣམས་འབྱུང་བའི་ཕྱིར།
འཕགས་པའི་རིགས་དེ་ལའང་མདོ་ལས་བཞིར་གསུངས་ཏེ། ཆོས་གོས་ལ་མ་ཆགས་པ་དང་། བསོད་སྙོམས་
ལ་མ་ཆགས་པ་དང་། མལ་ཆ་དང་སྟན་ལ་མ་ཆགས་པ་དང་། སྤོང་བ་དང་བསྒོམས་པ་ལ་དགའ་བའི་
འཕགས་པའི་རིགས་རྣམས་སུ་གསུངས་པའི་ཕྱིར། དེ་ལས་དང་པོ་གསུམ་ནི་ཆོག་ཤེས་པའི་རང་བཞིན་ཡིན་ལ།
བཞི་པ་ཡང་འདོད་པ་དང་སྲིད་པ་ལ་རྒྱབ་ཀྱི་ཕྱོགས་པས་མ་ཆགས་པའི་རང་བཞིན་ཏེ། འདིའི་དངོས་བསྟན་
གྱི་སྤོང་བ་ནི་འགོག་བདེན་དང་། བསྒོམ་པ་ནི་ལམ་བདེན་ཡིན་ལ། དེ་དག་ལ་དགའ་བ་ནི་མ་ཆགས་པ་དང་
མཚུངས་ལྡན་གྱི་དད་པ་ཡིན་པའི་ཕྱིར། ཡང་། འཕགས་པའི་རིགས་བཞིས་ཅི་ཞིག་བསྟན་ཞེ་ན། དང་པོ་
གསུམ་གྱིས་ཐར་པ་སྒྲུབ་པའི་ཀུན་ཏུ་སྤྱོད་པའི་ཚུལ་བསྟན་ལ། མཐའ་མས་ནི་ཐར་པ་སྒྲུབ་པའི་བྱ་བའི་ལས་
བསྟན་ཏོ། ། ཡང་། འདི་ལྟར་ཆོས་གོས་ལ་སྲེད་པ་དང་། དེ་བཞིན་དུ་བསོད་སྙོམས་དང་། མལ་སྟན་དང་།
འབྱུང་འཇིག་ལ་སྲེད་པ་བཞི་སྐྱེ་བའི་གཉེན་པོར་ཡང་འཕགས་པའི་རིགས་བཞི་བསྟན་པ་སྟེ། སྲེད་པ་དང་པོ་
གསུམ་ནི་གོ་སླ་ལ། འབྱུང་འཇིག་ལ་སྲེད་པ་ནི་སྔར་ཡང་བཤད་ཟིན་པ་ལྟར། བདག་དབང་པོ་དང་འཁོར་
ལོས་བསྒྱུར་བ་སོགས་སུ་གྱུར་ན་ཅི་མ་རུང་སྙམ་པ་ལྟ་བུ་སྐྱེ་བ་ལ་སྲེད་པ་ནི་འབྱུང་བ་ལ་སྲེད་པ་དང་། ཡང་།
བདག་ཤི་བ་དང་མེད་པར་གྱུར་ཀྱང་ཅི་མ་རུང་སྙམ་པ་ལྟ་བུ་ཆད་པ་ལ་ཆགས་པ་ནི་འཇིག་པ་ལ་སྲེད་པ་སྟེ།
འདི་གཉིས་ཀྱི་གཉེན་པོར་འཕགས་པའི་རིགས་བཞི་པ་བསྟན་ཏོ། ། ཡང་ན། བདག་གིར་འཛིན་པའི་དངོས་པོ་
ཆོས་གོས་སོགས་གསུམ་ལ་སྲེད་པ་དུས་སུ་ཞི་བར་བྱ་བའི་ཕྱིར་དང་པོ་གསུམ་བསྟན་ལ། བདག་ཏུ་འཛིན་པའི་
དངོས་པོ་ལུས་ལ་སྲེད་པ་དང་། བདག་གིར་འཛིན་པའི་ཆོས་གོས་ལ་སྲེད་པ་སོགས་བདག་དང་བདག་གིར་
སྲེད་པ་གཉིས་ཀ་གཏན་དུ་ཞི་བར་བྱ་བའི་ཕྱིར་རིགས་བཞི་པ་བསྟན་པའོ། ། འདིའི་སྐབས་ཀྱི་དུས་སུ་ཞི་བ་ཞེས་པ་
358



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ། །
ནི་རེ་ཞིག་སྤོང་བའི་དོན་ཡིན་ལ། གཏན་དུ་ཞི་བ་ཞེས་པ་ནི་ཡེ་མི་སྐྱེ་བའི་ཆོས་ཅན་དུ་བྱེད་པའི་དོན་ནོ། ། །
བྱས་ཟམས་
མི་སྡུག་པ་དང་དབུགས་འབྱུང་རྔུབ་བཤད་པ། །
དེ་ལ་འཇུག་པ་མི་སྡུག་པ། ། ཞེས་སོགས་ཀྱི་སྐབས་སུ། ཞི་གནས་སྒོམ་ཚུལ་དང་། ལྷག་མཐོང་སྒོམ་
ཚུལ་གཉིས། དང་པོ་ལ། མདོར་བསྟན་རྒྱས་བཤད་གཉིས་ལས། དང་པོ་ནི། གོང་གི་གཞུང་དེས་
བསྟན་པ་སྟེ། དེ་ཡང་། ཞི་གནས་བསྒོམ་པ་ལ་འཇུག་པའི་ཚེ། དེའི་གེགས་སུ་གྱུར་པ་འདོད་ཆགས་ལྷག་
པར་སྤྱོད་པའི་གཉེན་པོར་མི་སྡུག་པ་དང་། རྣམ་རྟོག་ལྷག་པར་སྤྱད་པའི་གཉེན་པོར་དབུགས་འབྱུང་རྔུབ་དྲན་
པའི་སྒོ་ནས་འཇུག་གོ་ཞེས་བསྟན་པའོ། །
ཀེང་རུས་ཆགས་བཅས་ཐམས་ཅད་ལ། ། ཞེས་སོགས་ཀྱི་སྐབས་སུ། འདོད་ཆགས་ཀྱི་གཉེན་པོར་མི་
སྡུག་པ་བསྒོམ་ཚུལ་རྒྱས་པར་བཤད་པ་སྟེ། དེ་ཡང་འདོད་ཆགས་ནི་བཞི་སྟེ། ཁ་དོག་ལ་ཆགས་པ་དང་།
དབྱིབས་དང་། རེག་པ་དང་། བསྙེན་བཀུར་ལ་འདོད་ཆགས་པའོ། ། དེ་དག་གི་གཉེན་པོར་མི་སྡུག་པའི་
འདུ་ཤེས་དགུ་བསྒོམ་པར་བྱ་སྟེ། དང་པོའི་གཉེན་པོར་རྣམ་པར་སྡོས་པ་དང་། རྣམ་པར་རྣག་(བརྣག་)པ་
དང༌
། རྣམ་པར་དམར་བ་གསུམ་ལ་དམིགས་ནས་མི་སྡུག་པའི་འདུ་ཤེས་བསྒོམ་པ་དང་། གཉིས་པའི་གཉེན་
པོར་རྣམ་པར་ཟོས་པ་དང་། རྣམ་པར་འཐོར་བ་གཉིས་ལ་དམིགས་ནས་སྒོམ་པ་དང་། གསུམ་པའི་གཉེན་
པོར་རྣམ་པར་འབུས་གཞིགས་པ་དང་། རྒྱུས་པས་བྲང་བྲེང་དུ་སྦྲེལ་བའི་ཀེང་རུས་གཉིས་ལ་དམིགས་ནས་
བསྒོམ་པ་དང་། བཞི་པའི་གཉེན་པོར་ཤི་བའི་རོ་གཡོ་བ་མེད་པ་ལ་དམིགས་ནས་བསྒོམ་པ་དང་། ཀེང་རུས་
ཀྱི་འདུ་ཤེས་ནི་ཆགས་བཅས་ཐམས་ཅད་ལ་བསྔགས་པ་ཡིན་པས་ཁ་དོག་ལ་ཆགས་པ་སོགས་འདོད་ཆགས་ཐམས་
ཅད་ཀྱི་གཉེན་པོར་སྒོམ་པར་བྱེད་དོ། ། མི་སྡུག་པ་བསྒོམ་པ་འདི་ནི་སྒྲོ་བཏགས་པའི་མོས་པ་ཡིད་བྱེད་ཡིན་པ་དང་།
ཁ་དོག་དང་དབྱིབས་ཉི་ཚེ་བ་ལ་དམིགས་པའི་ཕྱིར་ཉོན་མོངས་རྣམ་པར་གནོན་པ་ཙམ་ཡིན་གྱི་གཏན་ནས་སྤོང་
བར་བྱེད་པ་ནི་མ་ཡིན་ནོ། ། ཀེང་རུས་ཀྱི་འདུ་ ཤེས་ སྒོམ་ཚུལ་དེ་ལ་ཡང་ལས་དང་པོ་བས་སྒོམ་ཚུལ་དང་།
ཡོངས་སུ་སྦྱང་བ་བྱས་པའི་སྒོམ་ཚུལ་དང་། ཡིད་ལ་བྱེད་པ་ཡོངས་སུ་རྫོགས་པའི་སྒོམ་ཚུལ་གསུམ་ལས།
དང་པོ་ནི། རང་གི་ལུས་ཀྱི་དཔྲལ་བ་སོགས་གང་ཡང་རུང་བར་ཤ་འཐེབ་གང་མྱགས་ཏེ་བོག་ནས་རུས་པ་ཉིད་
359



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དུ་སེམས་ཤིང་གོམས་པར་བྱེད་པ་ནས་རིམ་གྱིས་ལུས་རིལ་པོ་དང་། གནས་ཁང་དང་། མཐར་གྱིས་ཕྱིའི་རྒྱ་
མཚོའི་བར་ཀེང་རུས་སུ་སྤྲོ་ཞིང་བསྒོམ་པ་དང་། ཡང་། དམིགས་པ་མཐའ་ནས་རིམ་གྱིས་སྡུད་དེ་རང་གི་
ལུས་འབའ་ཞིག་རུས་པ་ཡིན་པ་ལ་སེམས་སྡུད་ནས་བསྒོམ་པའོ། ། གཉིས་པ་ནི། སྤྲོ་ཚུལ་སྔར་བཞིན་ལ།
བསྡུ་བའི་ཚེ་རྐང་པའི་རུས་པ་རྣམས་བོར་ནས་ལུས་ལྷག་མ་རུས་པ་ཉིད་དུ་དམིགས་པ་ནས་བཟུང་། རིམ་གྱིས་
ལུས་ཕྱེད་དང་། དེ་ནས་ཐོད་པའི་ཕྱེད་ཀྱི་བར་རུས་པར་བཏང་ཞིང་བོར་བའི་ལྷག་མ་ཐོད་ཕྱེད་རུས་པ་ཡིན་པ་
ལ་སེམས་འཛིན་ནས་བསྒོམ་པའོ། ། གསུམ་པ་ནི། སྤྲོ་བསྡུ་བྱིངས་སྔར་བཞིན་ལ། ཐོད་ཕྱེད་རུས་པར་
དམིགས་པ་ཡང་བོར་ནས་སྨིན་མ་གཉིས་ཀྱི་བར་དུ་རུས་པ་མཐེབ་གང་ཙམ་ལ་སེམས་བཟུང་ནས་བསྒོམ་པའོ། ། །
མི་སྡུག་མ་ཆགས་ས་བཅུ་དང་། ། ཞེས་སོགས་ཀྱི་སྐབས་སུ། མི་སྡུག་པའི་འདུ་ཤེས་སམ་ཡིད་བྱེད་འདི་
དག་ངོ་བོ་མ་ཆགས་པའི་དགེ་བ་དང་། འཁོར་དང་བཅས་ན་ཕུང་པོ་བཞིའམ་ལྔ། ། ས་ནི་བསམ་གཏན་གྱི་
དངོས་གཞི་བཞི་དང་། ཉེར་བསྡོགས་བཞི། བསམ་གཏན་ཁྱད་པར་ཅན་ཏེ་དགུ འདོད་པ་དང་བཅུ་ན་
ཡོད་ལ། དམིགས་པ་ནི། འདོད་པའི་སྣང་བའི་ཁ་དོག་དང་དབྱིབས་ལ་དམིགས་ཤིང་། རྟེན་ནི་གླིང་
གསུམ་གང་རུང་གི་མི་ལས་གཞན་མེད་དོ། ། དེ་ཡང་སྔར་འདྲིས་པ་རྣམས་ནི་འདོད་པ་ལས་འདོད་ཆགས་དང་
བྲལ་བ་ཙམ་གྱིས་ཐོབ་ལ། མ་འདྲིས་པ་རྣམས་ཀྱིས་ནི་སྦྱོར་བའི་སྟོབས་ཀྱིས་ཐོབ་བོ། །
དབུགས་རྔུབ་དབུགས་འབྱུང་དྲན་པ་ནི། ། ཞེས་སོགས་ཀྱི་སྐབས་སུ། རྣམ་རྟོག་གི་གཉེན་པོར་དབུགས་
འབྱུང་རྔུབ་སྒོམ་ཚུལ་རྒྱས་པར་བཤད་པ་ལ། འདིའི་དངོས་བསྟན་གྱི་དྲན་པ་ཞེས་པ་ནི་དབུགས་འབྱུང་རྔུབ་ཇི་
ལྟ་བ་ཤེས་པའི་ཤེས་རབ་ལ་དྲན་པའི་མིང་གིས་བཏགས་པའོ། ། དེ་ནི་ས་ལྔ་ན་ཡོད་དེ། རང་གྲོགས་ཚོར་བ་
བཏང་སྙོམས་འབའ་ཞིག་དང་མཚུངས་པར་ལྡན་པས་ན། བསམ་གཏན་དང་པོ་གསུམ་གྱི་ཉེར་བསྡོགས་
གསུམ་དང་། བསམ་གཏན་ཁྱད་པར་ཅན་དང་། འདོད་པ་རྣམས་སུ་ཡོད་པའི་ཕྱིར། ཚོར་བ་བདེ་སྡུག་
དང་མཚུངས་ལྡན་དུ་སོང་བ་ནི་མེད་ལ། འོན་ཀྱང་འགའ་ཞིག་གིས་ནི། དངོས་གཞི་དང་པོ་གསུམ་གྱིའང་
ཚོར་བ་བཏང་སྙོམས་དང་མཚུངས་ལྡན་དུ་འགྲོ་བ་སྲིད་པས་ས་བརྒྱད་པ་ཡིན་ནོ། ། ཞེས་འདོད་དོ། ། དེའི་སྤྱོད་
ཡུལ་ཏེ་དམིགས་པ་ནི་རླུང་ཡིན་ལ། དེ་ཁོ་ན་ཉིད་ཡིད་ལ་བྱེད་པའང་ཡོད་དོ། ། ཐོབ་ཚུལ་ནི་འདྲིས་པ་དང་མ་
འདྲིས་པའི་ཁྱད་པར་ལས་རིམ་པ་བཞིན་འདོད་ཆགས་དང་བྲལ་བ་དང་སྦྱོར་བའི་སྟོབས་ཀྱིས་ཐོབ་སྟེ། མི་སྡུག་
360



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
།
པ་བསྒོམ་པའི་ཤེས་རབ་བཞིན་ནོ། ། གང་ཟག་ནི་འདོད་པའི་རྟེན་ཅན་ཁོ་ན་ཡིན་ཏེ། འདོད་པ་བ་རྣམ་རྟོག་
མང་བའི་ཕྱིར། དེ་ཡང་ལྷ་དང་། གླིང་གསུམ་གྱི་མི་མ་གཏོགས་འགྲོ་བ་གཞན་དང་སྒྲ་མི་སྙན་པ་མི་འབྱུང་སྟེ།
བློ་མི་གསལ་པའི་ཕྱིར་དང་། མཐོང་ལམ་གྱི་རྟེན་དུ་མི་རུང་བའི་ཕྱིར། མན་ངག་འདི་ནི་ཆོས་འདི་པ་ཁོ་ན་མ་
གཏོགས་ཕྱི་རོལ་མུ་སྟེགས་པ་ལ་མེད་དེ། དེ་དག་ལ་ཆོས་ཟབ་མོ་ལུང་སྟོན་པ་མེད་པའི་ཕྱིར། དབུགས་
འབྱུང་རྔུབ་དྲན་པའི་མན་ངག་ལ་དྲུག་སྟེ། བགྲང་དང་རྗེས་འགྲོ་འཇོག་པ་དང་། རྟོགས་པ་དང་ནི་བསྒྱུར་
བ་དང་། ཡོངས་དག་རྣམ་པ་དྲུག་ཏུ་འདོད། ། ཅེས་པ་ལྟར་ཏེ། བགྲང་བ་ནི། དབུགས་རྔུབ་པ་དང་
འབྱུང་བ་ལ་སེམས་རྩེ་གཅིག་ཏུ་གཏད་ནས་གཅིག་ནས་བཅུའི་བར་གྲངས་མ་འཆོལ་ཞིང་ཆད་ལྷག་མེད་པར་ཡིད་
ཀྱིས་བགྲང་བ་སྟེ། དེ་ལས་ཉུང་ན་བྱིང་བ་དང་མང་ན་རྒོད་པ་སྐྱེ་བའི་ཕྱིར་མི་བགྲང་ངོ༌། ། རྗེས་སུ་འགྲོ་བ་ནི།
དབུགས་ནང་དུ་འཇུག་པ་ན་ལུས་སྟོབས་ཆེ་ཆུང་གིས་ཕྱི་རོལ་འདོམ་གང་ནས་མཐོ་གང་བར་གྱི་ས་ནས་ལྐོག་མ་
སྙིང་ག་སོགས་ནས་རྐང་མཐིལ་གྱི་བར་ལུས་ཀྱི་ཆ་ཤས་གང་དུ་རིམ་གྱིས་འཇུག་པ་དང་། འབྱུང་བ་ན་ཡང་རྐང་
མཐིལ་ནས་རིམ་གྱིས་སྣའི་བུ་ག་ནས་ཕྱི་རོལ་ཏུ་སྟོབས་ཆུང་ན་མཐོ་གང་ནས། ཆེ་ན་འདོམ་གང་གི་བར་དུ་
འབྱུང་བ་ལ་སེམས་གཏད་ནས་ཤེས་པར་བྱ་བ་དང་། འཇོག་པ་ནི། སྣ་རྩེ་ནས་རྐང་མཐིལ་གྱི་བར་གནས་
པར་ལྟ་བ་སོགས་དང་། ཉེ་བར་རྟོག་པ་ནི། རྡུབ་པ་དང་འབྱུང་བའི་དབུགས་འདི་དག་རླུང་ཡིན་མོད་ཀྱང་
དེ་འབའ་ཞིག་མ་ཡིན་པར་གཟུགས་རྫས་བརྒྱད་འདུས་ཀྱི་རང་བཞིན་ཡིན་པ་དང་། དེ་ལ་བརྟེན་པའི་སེམས་
དང་སེམས་བྱུང་གི་ཆོས་ཀྱི་རྗེས་འབྲང་དང་བཅས་ན་ཕུང་པོ་ལྔ་པ་ཅན་ཡིན་པ་སོགས་ཁྱད་པར་གྱི་ཆོས་ལ་ཉེ་བར་
རྟོག་པའོ། ། བསྒྱུར་བ་ནི། བློ་རིམ་གྱིས་གོམས་པ་ན་རླུང་ལ་དམིགས་པའི་བློ་བསྒྱུར་ཏེ་དྲོད་ནས་ཆོས་མཆོག་གི་
བར་གོང་ནས་གོང་དུ་དགེ་བའི་རྩ་བ་རྣམས་ལ་དམིགས་པ་ཡང་དག་པར་སྦྱར་བའོ། ། ཡོངས་སུ་དག་པ་ནི། དེ་
བས་ཀྱང་མཆོག་ཏུ་གྱུར་པ་མཐོང་སྒོམ་གྱི་ལམ་ལ་འཇུག་པའོ། ། བསྒྱུར་བ་དང་། ཡོངས་སུ་དག་པའི་བཤད་
ཚུལ་ལ་མི་འདྲ་བ་གཞན་ཡང་ཡོད་དོ། ། ཡང་། སྤྱིར་དབུགས་རྔུབ་པ་དང་། འབྱུང་བ་དེ་དག་ས་གང་དུ་
གཏོགས་ཞེ་ན། ལུས་ཀྱི་ཕྱོགས་གཅིག་ཡིན་པའི་ཕྱིར་ལུས་ ས་གང་དུ་གཏོགས་པ་དེའི་སར་གཏོགས་ཏེ།
འདོད་པའི་ལུས་ལ་བརྟེན་ན་འདོད་པའི་སར་གཏོགས་པ་ནས། བསམ་གཏན་གསུམ་པའི་ལུས་ལ་བརྟེན་ན་
གསུམ་པའི་སར་གཏོགས་པའི་བར་དུའོ། ། བཞི་པའི་སར་གཏོགས་པ་མེད་དེ། དེ་ན་རླུང་རྒྱུ་བ་མེད་པའི་ཕྱིར།
361



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འོ་ན། གོང་དུ་འདོད་པའི་རྟེན་ལ་མ་གཏོགས་མེད་པར་བཤད་པ་དང་འགལ་ལོ། ། ཞེ་ན། མི་འགལ་ཏེ།
དེ་ནི་དབུགས་འབྱུང་རྔུབ་ལ་དམིགས་པའི་ཤེས་རབ་ཀྱི་ལུས་རྟེན་གྱི་དབང་དུ་བྱས་པ་ཡིན་ལ། འདིར་ནི་
དབུགས་འབྱུང་རྔུབ་ཉིད་ས་གང་དུ་ཡོད་དཔྱད་པས་མི་མཚུངས་སོ། ། དབུགས་འབྱུང་རྔུབ་དེ་ནི་ལུས་སེམས་ཁྱད་
པར་ཅན་སྦུབས་དང་བཅས་པ་ལ་བརྟེན་པ་ཡིན་པས། ནུར་ནུར་པོ་སོགས་དང་། སེམས་མེད་པ་དང་།
གཟུགས་མེད་པ་རྣམས་ལ་ནི་མ་ཡིན་ནོ། ། མི་སྡུག་པ་དང་། དབུགས་འབྱུང་རྔུབ་ནི་རྒྱུད་ཀྱིས་བསྡུས་པ་སེམས་
ཅན་ཞེས་བྱ་བའི་གྲངས་སུ་གཏོགས་ལ། འོན་ཀྱང་དབང་པོ་དང་ཐ་དད་པར་འཇུག་པས་ན་སེམས་ཀྱིས་མ་
ཟིན་པ་ཞེས་བྱའོ། ། རླུང་དེ་དག་བྱུང་བ་གསུམ་གྱི་ནང་ནས་རྒྱུ་མཐུན་ལས་བྱུང་བ་ཡིན་ལ། རྣམ་སྨིན་དང་རྒྱས་
བྱུང་ནི་མེད་དོ། ། དེ་ཡང་རང་ས་དང་གོང་མའི་སེམས་ཀྱིས་རྟོགས་ཀྱི། འོག་མའི་སེམས་ཀྱིས་གོང་མའི་རླུང་དེ་
གཉིས་མི་རྟོགས་སོ། ། གོང་མའི་ལུས་ལ་འོག་མའི་སྤྲུལ་སེམས་དང་། སྤྱོད་ལམ་པའི་སེམས་གཉིས་འབྱུང་ཡང་།
དེས་ཀྱང་གོང་མའི་ལུས་སེམས་མི་རྟོགས་སོ། ། ཞེས་འདོད་དོ། ། ཡང་། སེམས་གནས་པའི་ཐབས་དགུའི་སྒོ་
ནས་ཞི་གནས་སྒྲུབ་ཚུལ་སོགས་ནི་གཞན་ལས་ཤེས་སོ། །
དྲན་པ་ཉེར་གཞག་གི་སྐོར་བཤད་པ།
དྲན་པ་ཉེར་གཞག་བསྒོམ་པར་བྱ། ། ཞེས་སོགས་ཀྱི་སྐབས་སུ། དེ་ལྟར་ལམ་ལ་འཇུག་པའི་སྒོ་གཉིས་
ཀྱིས་ཞི་གནས་འགྲུབ་ཀྱང་། ལྷག་མཐོང་གི་ཤེས་རབ་མེད་ན་ཉོན་མོངས་པ་རྣམས་རྩ་བ་ནས་སྤོང་མི་ནུས་པས་
ན་དེ་བསྐྱེད་པའི་ཕྱིར་དུ་ལུས་དྲན་པ་ཉེ་བར་གཞག་པ་དང་། ཚོར་བ་དང་། སེམས་དང་། ཆོས་དྲན་པ་ཉེ་
བར་གཞག་པ་བཞི་བསྒོམ་པར་བྱ་ལ། སྒོམ་ཚུལ་ཡང་ལུས་ཚོར་སེམས་ཆོས་རྣམས་ལ་རང་རང་གི་མཚན་ཉིད་
དང་། འདུས་བྱས་ཐམས་ཅད་མི་རྟག་པ་དང་། ཟག་བཅས་ཐམས་ཅད་སྡུག་བསྔལ་པ་སོགས་སྤྱིའི་མཚན་
ཉིད་གཉིས་སུ་ཡོངས་སུ་བརྟགས་པས་བསྒོམས་པའོ། ། དྲན་པ་ཉེར་གཞག་དེ་དག་གི་ངོ་བོ་ནི་ཤེས་རབ་ཡིན་ལ།
ཤེས་རབ་དེས་དྲན་པ་ཉེ་བར་འཇོག་པར་བྱེད་པའི་ཕྱིར་འབྲས་མིང་རྒྱུ་ལ་བཏགས་པའོ། ། དེ་ལ་ཡང་སྦྱོར་བྱུང་ནི་
ཐོས་བསམ་སྒོམ་གསུམ་གྱི་ཤེས་རབ་གསུམ་ཡོད་ལ། སྐྱེས་ཐོབ་ནི་མེད་དོ། ། ཡང་། དྲན་པ་ཉེར་གཞག་ལ་
སྒྲས་བརྗོད་རིགས་སམ་དངོས་བཏགས་མ་ཕྱེ་བར་དབྱེ་ན། རང་བཞིན་དྲན་པ་ཉེར་གཞག་དང་། འབྲེལ་པ་
362



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ། །
དྲན་པ་ཉེར་གཞག་དང་། དམིགས་པའི་དྲན་པ་ཉེར་གཞག་གསུམ་ལས། དང་པོ་ནི། བཤད་མ་ཐག་པའི་
ཐོས་སོགས་ཀྱི་ཤེས་རབ་རྣམས་དང་། གཉིས་པ་ནི། ཤེས་རབ་དེ་དག་དང་མཚུངས་ལྡན་གྱི་སེམས་སེམས་
བྱུང་རྣམས་དང་། གསུམ་པ་ནི། དེ་དག་གི་དམིགས་ཡུལ་དུ་གྱུར་པའི་ལུས་ཚོར་སེམས་ཆོས་རྣམས་སོ། ། གོ་
རིམ་ནི་སྐྱེ་བའི་རིམ་པ་དང་མཐུན་པ་དང་། གྲངས་ངེས་ནི། ལུས་ལ་གཙང་བ་དང་། ཚོར་བ་ལ་བདེ་བ་
དང༌། སེམས་ལ་རྟག་པ་དང་། ཆོས་ལ་བདག་ཏུ་འཛིན་པའི་ཕྱིན་ཅི་ལོག་གི་རྟོག་པ་བཞིའི་གཉེན་པོར་ལུས་
དྲན་པ་ཉེར་གཞག་སོགས་བཞིར་བསྟན་པའོ། ། དེ་ལས་དང་པོ་གསུམ་ནི་རང་རང་གི་དམིགས་ཡུལ་ལུས་སོགས་
སོ་སོ་བ་ལ་དམིགས་པས་ན་མ་འདྲེས་པ་ལ་དམིགས་པ་ཡིན་ལ། བཞི་པ་དེས་ཆོས་ཐམས་ཅད་ལ་དམིགས་ན་
འདྲེས་པ་དང་། འདུ་ཤེས་དང་། འདུ་བྱེད་དང་། འདུས་མ་བྱས་སོགས་རེ་རེ་བ་ཁོ་ན་ལ་དམིགས་ན་མ་
འདྲེས་པ་ལ་དམིགས་པ་ཡིན་ནོ། ། དེ་ཡང་དང་པོར་ལུས་སོགས་མ་འདྲེས་པ་ལ་དམིགས་པའི་དྲན་པ་ཉེར་གཞག་
ལ་གོམས་པར་བྱས་ནས། དེ་ལ་གོམས་པ་ན་ཆོས་དྲན་པ་ཉེར་གཞག་གི་དམིགས་ཡུལ་ལུས་ཚོར་སེམས་ཆོས་
རྣམས་སྤྱིར་བསྡུས་ཏེ་འདྲེས་པར་དམིགས་པ་ལ་སེམས་གནས་ནས་དམིགས་པ་དེ་དག་ལ་རྣམ་པ་མི་རྟག་པ་དང་།
སྡུག་བསྔལ་བ་དང་། སྟོང་པ་དང་། བདག་མེད་པར་བལྟ་ཞིང་དཔྱོད་པར་བྱེད་པའོ། ། དེས་ན་རང་མཚན་
ཁོ་ན་ལ་དམིགས་པ་དང་། སྤྱི་མཚན་ལ་དམིགས་པ་དང་། འདྲེས་པ་ལ་དམིགས་པ་གསུམ་རིམ་པ་བཞིན་
ཚོགས་ལམ་ཆུང་འབྲིང་ཆེ་གསུམ་དུ་འཇོག་གོ། དེ་ལྟ་བུའི་ཞི་ལྷག་གཉིས་ནི་ཚོགས་ལམ་གྱི་གཙོ་བོ་ཡིན་པའི་
ཕྱིར་འདིར་དངོས་སུ་སྨོས་པ་ཡིན་གྱི། གཞན་ནི་ཐེག་པ་གསུམ་པོ་རང་རང་གི་བྱང་ཆུབ་ཏུ་སེམས་བསྐྱེད་པའི་
དགེ་བ་སྦྱོར་ལམ་གྱི་སྔ་རོལ་ཏུ་ཡོད་པ་ཐམས་ཅད་དེ་དང་དེའི་ཚོགས་ལམ་དུ་འཇོག་གོ། འོ་ན། ལུགས་
འདིར་ཚོགས་སྦྱོར་གྱི་ལམ་གཉིས་ལམ་མཚན་ཉིད་པ་ཡིན་ནམ་མ་ཡིན་ཞེ་ན། ཚོགས་ལམ་ནི་ལམ་དངོས་ལ་
འཇུག་པའི་སྒོ་དང་། སྦྱོར་ལམ་ནི་ལམ་དངོས་ལ་སྦྱོར་བྱེད་ཡིན་པས་རྒྱུ་མཚན་གྱིས་ལམ་དུ་བཏགས་པ་ཙམ་
ལམ་དངོས་ཡིན་པར་མི་འདོད་དེ། འགྲེལ་པ་མངོན་པའི་རྒྱན་ལས། དེས་ན་ལམ་དང་པོ་གཉིས་ནི་རིམ་པ་
ལྟར་ལམ་དངོས་ལ་འཇུག་པའི་སྒོ་དང་། དངོས་སུ་སྦྱོར་བ་ཡིན་པས་ལམ་དུ་བཏགས་པ་ཡིན་ལ། ཕྱི་མ་
གསུམ་ནི་རིམ་པ་ལྟར་བདེན་པ་མངོན་སུམ་དུ་མཐོང་བ་དང་། དེའི་རྒྱུན་གོམས་པར་བྱེད་པ་དང་། གོམས་
པ་མཐར་ཕྱིན་པའི་ཕྱིར་ལམ་མཚན་ཉིད་པ་ཡིན་ནོ། ། ཞེས་གསུངས་པས་ན་ལམ་དངོས་ནི་མཐོང་སྒོམ་མི་སློབ་
བ
363



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ལམ་གསུམ་པོ་གང་རུང་དུ་ངེས་པར་འདོད་དོ། ། དེས་ན་ལམ་ལྔ་ཡོད་ཀྱང་དེ་ལྔ་པོ་གང་རུང་ཡིན་ན་ལམ་ཡིན་པས་
མ་ཁྱབ་པ་དང༌། ཚོགས་སྦྱོར་གང་རུང་ཡིན་ན་ལམ་མ་ཡིན་པས་ཁྱབ་པ་དང་། ལམ་དང་ལམ་བདེན་གཉིས་
དོན་གཅིག་ཏུ་འདོད་དགོས་པ་ཡིན་ནོ། ། འོ་ན་ལམ་དུ་ཞུགས་པ་ལ་འཕགས་ལམ་དུ་ཞུགས་དགོས་པར་ཐལ།
ཚོགས་སྦྱོར་གཉིས་པོ་དེ་ལམ་མ་ཡིན་པའི་ཕྱིར་ཟེར་ན་མ་ཁྱབ་སྟེ། ཚོགས་ལམ་དེ་ལམ་དངོས་ལ་འཇུག་པའི་སྒོ་
ཡིན་པས་དེར་ནམ་ཞུགས་པ་ནས་ལམ་དུ་ཞུགས་པར་འཇོག་དགོས་པའི་ཕྱིར་དང་། ཚོགས་ལམ་དུ་ཞུགས་པའི་
དུས་མཚམས་ཀྱང་ཐེག་པ་རང་རང་གི་བྱང་ཆུབ་ཏུ་སེམས་བསྐྱེད་མ་ཐག་པའི་དུས་ཉིད་ནས་འཇོག་དགོས་པའི་
ཕྱིར་རོ། ། དེ་ལ་ཁོ་ན་རེ། ཚོགས་ལམ་པ་ཆོས་ཅན། ལམ་ཐོབ་པར་ཐལ། ལམ་ཞུགས་ཀྱི་གང་ཟག་ཡིན་
པའི་ཕྱིར་ཟེར་ན་མ་ཁྱབ། ཡང་དེ་ཆོས་ཅན། ལམ་མ་ཞུགས་ཡིན་པར་ཐལ། ལམ་རྒྱུད་ལ་མི་ལྡན་པའི་
གང་ཟག་ཡིན་པའི་ཕྱིར་ཟེར་ན་ཡང་མ་ཁྱབ་བོ། ། དེ་བཞིན་དུ་ལམ་ལ། མཁྱེན་པ་དང་ཡེ་ཤེས་གཉིས་རེ་རེ་ནས་
མ་ཁྱབ་སྟེ། དེ་གཉིས་གང་རུང་ལ་ཤེས་པས་ཁྱབ་པ་གང་ཞིག ལམ་ལ་ཐོབ་པ་དང་ཟག་མེད་ཀྱི་སྡོམ་པ་ཡང་
འཇོག་དགོས་པའི་ཕྱིར། མཁྱེན་པ་ལ་ལམ་གྱིས་ཀྱང་མ་ཁྱབ་སྟེ། གནས་དང་གནས་མིན་མཁྱེན་པའི་སྟོབས་
སོགས་ཀྱི་ངོ་བོར་གྱུར་པའི་ཀུན་རྫོབ་ཤེས་པ་ལམ་མ་ཡིན་པའི་ཕྱིར། འདི་དག་སོགས་སྐབས་མང་པོར་གྲུབ་
མཐའ་གོང་འོག་གི་ཁས་ལེན་མ་འདྲེས་པར་ལན་འདེབས་ཤེས་པ་གལ་ཆེའོ། ། ཚོགས་ལམ་གྱི་རྟོགས་པའི་ཁྱད་
པར་ནི། ཆོས་ཐམས་ཅད་བདག་མེད་པར་སྤྱིའི་ཚུལ་དུ་རྟོགས་པ་དང་། སྤངས་པའི་ཁྱད་པར་ཉོན་མོངས་པ་
ལ་དགྲར་བལྟ་བའི་སྒོ་ནས་སུན་འབྱིན་པ་དང་། ལུས་རྟེན་ནི། གླིང་གསུམ་གྱི་སྐྱེས་པ་བུད་མེད་དང་། ཀླུ་
དང༌། འདོད་གཟུགས་ཀྱི་ལྷ་སོགས་ཀྱང་ཡོད་ལ། གཟུགས་མེད་པ་དང་། སྒྲ་མི་སྙན་པ་དང་། དམྱལ་
བ་པ་སོགས་ནི་མེད་པར་འདོད་དོ། ། འོ་ན། བདག་ཅག་གི་སྟོན་པ་དམྱལ་བའི་ཤིང་རྟ་འདྲེན་པའི་གྱད་དུ་གྱུར་
པའི་ཚེ་བྱང་ཆུབ་ཏུ་སེམས་བསྐྱེད་པར་བཤད་པ་མ་ཡིན་ནམ་ཞེ་ན། ལུགས་འདིར། དེའི་ཚེ་སེམས་བསྐྱེད་ཀྱི་
རྟེན་གཞན་སྡུག་བསྔལ་བ་ལ་དམིགས་པའི་སྙིང་རྗེ་བསྐྱེད་པ་ཡིན་ཀྱང་། དེ་ལ་བརྟེན་པའི་བྱང་ཆུབ་ཏུ་སེམས་
བསྐྱེད་པ་མིན་ཞེས་སྨྲ་དགོས་སོ། ། །
364



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
།
སྦྱོར་ལམ་དྲོད་སོགས་བཞི་བསྟན་པ།
།
དེ་ལས་དྲོ་བར་གྱུར་པ་འབྱུང་། ། ཞེས་སོགས་ཀྱི་སྐབས་སུ་སྦྱོར་ལམ་བསྟན་པ་སྟེ། ཚོགས་ལམ་གྱི་གནས་
སྐབས་སུ་ཆོས་དྲན་པ་ཉེར་གཞག་སྤྱི་ལ་དམིགས་པའི་ཤེས་རབ་དེ་ལས་ནི་སྦྱོར་ལམ་དྲོ་བར་གྱུར་པ་འབྱུང་སྟེ།
མཐོང་སྤང་ཉོན་མོངས་ཀྱི་བུད་ཤིང་སྲེགས་(བསྲེག་)བྱེད་མཐོང་ལམ་གྱི་མེ་འབྱུང་བའི་སྔ་ལྟས་སུ་གྱུར་པའི་ཕྱིར་
དྲོ་བ་ཞེས་བརྗོད་པའོ། ། ཡེ་ཤེས་དེ་ནི་བདེན་པ་བཞིའི་སྤྱོད་ཡུལ་ཅན་ཡིན་ལ། དེ་ཡང་སྐད་ཅིག་མ་གཅིག་གིས་
ནི་བཞི་ཆར་ལ་དམིགས་མི་ནུས་པས་རྒྱུན་ཆགས་པའི་སྒོ་ནས་ཡིན་ནོ། ། དེས་ན་ཚོགས་ལམ་ནས་བདེན་བཞི་ལ་མི་
དམིགས་ལ་སྦྱོར་ལམ་དྲོད་ནས་དམིགས་པ་ཡིན་ནོ། ། དེ་ལ་ཁོ་ན་རེ། ཚོགས་ལམ་ནས་བདེན་བཞི་གང་རུང་ལ་
དམིགས་པར་ཐལ། དམིགས་ཡུལ་ ཕུང་པོ་ སོགས་ བདེན་པ་ལ་དམིགས་ པའི་ཕྱིར། ཟེར་ན། དེའི་
དམིགས་ཡུལ་ཕུང་པོ་སོགས་བདེན་བཞི་གང་རུང་ཡིན་མོད་ཀྱང་། དེ་དག་ལ་བདེན་པའི་ཁྱད་པར་དུ་མ་ཕྱེ་
བར་དམིགས་པས་ན་བདེན་པའི་རྣམ་པ་ཅན་མ་ཡིན་ལ། སྦྱོར་ལམ་ནས་བདེན་པའི་བྱེ་བྲག་ཏུ་སོ་སོར་ཕྱེ་ནས་
དམིགས་པའི་ཕྱིར་རོ། ། དྲོད་ཀྱི་ཡེ་ཤེས་དེའི་རྣམ་པ་ལ་ནི་མི་རྟག་ལ་སོགས་བཅུ་དྲུག་གི་རྣམ་པ་ཅན་ཡོད་ལ།
ཡེ་ཤེས་དེ་ཆུང་འབྲིང་ཆེན་པོར་འཕེལ་བ་ལས་རྩེ་མོའི་ཡེ་ཤེས་འབྱུང་སྟེ། དེ་ཡང་དམིགས་རྣམ་དྲོད་དང་
མཚུངས་པར་བདེན་བཞི་མི་རྟག་ལ་སོགས་པ་བཅུ་དྲུག་གི་དམིགས་རྣམ་ཅན་ནོ། ། འོན་ཀྱང་དྲོད་ལས་ཆོས་
མཚོག་ཏུ་གྱུར་པས་ན་རྩེ་མོ་ཞེས་མིང་དུ་བཏགས་སོ། ། དྲོད་རྩེ་གཉིས་ནི་ཉམས་པ་སྲིད་པས་གཡོ་བ་ཞེས་བྱ་བ་ཡིན་
ལ། དེ་ཡང་གཡོ་བ་ཆུང་ངུ་ནི་དྲོད་དང་། ཆེན་པོ་ནི་རྩེ་མོའོ། ། བཟོད་པ་དང་ཆོས་མཆོག་གཉིས་ནི་ཤས་
ཆེར་ཉམས་པ་མི་སྲིད་པས་མི་གཡོ་བ་ཞེས་བྱ་ལ། དེ་ཡང་མི་གཡོ་བ་ཆུང་ངུ་ནི་བཟོད་པ་དང་། ཆེན་པོ་ནི་
ཆོས་མཆོག་གོ། དྲོད་རྩེ་གཉིས་ཀའང་དང་པོར་ཆོས་དྲན་པ་ཉེར་གཞག་ཉིད་ཀྱིས་དམིགས་པ་ལ་འཇུག་ཅིང་
རྣམ་པ་བཏོད་པར་བྱེད་ལ། ཕྱིས་ནི་ལུས་དྲན་པ་ཉེར་གཞག་སོགས་གཞན་གསུམ་གྱིས་ཀྱང་འཕེལ་བར་བྱེད་
དོ། ། དེའི་རྣམ་པ་བཏོད་པ་ཞེས་པ་ནི་ཐོག་མར་བསྒོམ་པའི་དོན་ཡིན། འཕེལ་བ་ཞེས་པ་ནི་བསྒོམ་པ་དེ་གོམས་
ཤིང་བྱང་བར་བྱེད་པའི་དོན་ནོ། ། རྩེ་མོ་དེ་ཆུང་འབྲིང་ཆེན་པོར་རིམ་གྱིས་འཕེལ་པ་ལས་བཟོད་པའི་ཡེ་ཤེས་སྐྱེ་སྟེ་
བདེན་པ་ལ་ཆེས་ཆེར་བཟོད་པའི་དོན་ནོ། །
365



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བཟོད་པ་ལའང་གསུམ་ཡོད་པའི་ནང་ནས་ཆུང་འབྲིང་གཉིས་ནི། ཐོག་མར་བདེན་པ་ལ་རྣམ་པ་བཏོད་
པའི་ཚེ་དྲོད་རྩེ་གཉིས་དང་མཚུངས་པར་ཆོས་དྲན་པ་ཉེར་གཞག་ཁོ་ནས་རྣམ་པ་བཏོད་ཅིང་འགོད་པར་བྱེད་ལ།
འཕེལ་བ་ནི་དྲོད་རྩེ་དང་མི་མཚུངས་ཏེ། བཟོད་པ་ཆུང་འབྲིང་ཆེན་པོ་ཐམས་ཅད་ཆོས་དྲན་པ་ཉེར་གཞག་ཁོ་
ནས་འཕེལ་བར་བྱེད་པ་ལས་ལུས་དྲན་པ་ཉེར་གཞག་སོགས་གཞན་གྱིས་མ་ཡིན་ཏེ། དེ་ནི་ཆོས་མཆོག་དང་ཉེ་
ཞིང་། ཆོས་མཆོག་ནི་མཐོང་ལམ་དང་ཉེ་ལ། མཐོང་ལམ་དེ་ཆོས་དྲན་པ་ཉེར་གཞག་གི་ངོ་བོ་ཡིན་པས་དེ་
དང་འདྲ་བར་བསྟན་པའི་ཕྱིར་རོ། ། བཟོད་པ་ཆུང་ངུ་དེ་ནི་འདོད་པའི་བདེན་བཞིའི་རྣམ་པ་མི་རྟག་སོགས་བཅུ་
དྲུག་དང་། ཁམས་གོང་མ་གཉིས་བསྒྲིལ་བའི་བདེན་བཞིའི་རྣམ་པ་བཅུ་དྲུག་སྟེ་རྣམ་པའི་སྐད་ཅིག་མ་སུམ་ཅུ་
རྩ་གཉིས་ཚང་བར་བསྒོམ་པའོ། ། བཟོད་པ་འབྲིང་ལ་ནི། རྣམ་པ་སོ་གཉིས་པོ་དེ་དག་ལས་དང་པོར་རྣམ་པ་རེ་
རེ་ནས་ཕྲི་བའི་མཐར་དམིགས་པ་དོར་ནས་བསྒོམ་པ་དང་། དམིགས་ཡུལ་བདེན་པ་དང་རྣམ་པ་དུས་མཉམ་
དུ་ཕྲི་ནས་ལྷག་མ་བསྒོམ་པའི་ལུགས་གཉིས་བཤད་པ་ལས། དང་པོ་ནི། གོང་དུ་བཟོད་པ་ཆུང་ངུའི་རྣམ་པ་
སོ་གཉིས་ཚང་བར་བསྒོམ་པའི་རྗེས་སུ་ཐོག་མར་ཁམས་གོང་མ་གཉིས་ཀྱི་གཉེན་པོ་ལམ་བདེན་གྱི་རྣམ་པ་བཞིའི་
དང་པོ་ལམ་གྱི་རྣམ་པ་བོར་ཏེ་ལྷག་མ་སུམ་ཅུ་རྩ་གཅིག་བསྒོམ་པ་དང་། དེ་ནས་རིག་པ་བོར་ཏེ་སུམ་ཅུ་དང་།
དེ་ནས་སྒྲུབ་པ་བོར་ཏེ་ཉེར་དགུ ངེས་འབྱིན་བོར་ཏེ་ཉེར་བརྒྱད། དེ་ནས་གོང་མའི་ལམ་བདེན་ལ་དམིགས་
པ་བོར་ཏེ་གོང་མའི་འགོག་པ་དང་། ཀུན་འབྱུང་དང་། སྡུག་བདེན་གྱི་རྣམ་པ་དང་དམིགས་པ་རྣམས་ཀྱང་
རིམ་གྱིས་རེ་རེ་ནས་དོར་བ་དང་། དེ་ནས་འདོད་པའི་གཉེན་པོ་ལམ་བདེན་ནས་སྡུག་བདེན་གྱི་བར་གྱི་
དམིགས་རྣམ་རྣམས་ཀྱང་སྔར་ལྟར་རེ་རེ་ནས་དོར་བའི་མཐར། འོག་ནས་འབྱུང་བ་ལྟར་གང་ཟག་དབང་པོ་རྣོ་
རྟུལ་བཞིའི་གཉེན་པོ་སྒོམ་ཚུལ་གྱི་དབང་ལས་སྡུག་བདེན་གྱི་རྣམ་པ་བཞི་ལས་གང་རུང་གཅིག་ལན་གཉིས་སུ་
བཟླས་ཏེ་བསྒོམ་པའི་བར་རྣམས་བཟོད་པ་འབྲིང་སྟེ། བསྡོམས་པས་སྐད་ཅིག་མ་བཞི་བརྒྱ་དང་དགུ་བཅུ་རྩ་
བདུན་ནོ། །
འདིའི་དབང་དུ་བྱས་པའི་གྲངས་ཀྱི་སྡོམ་ཚིག་ཏུ། དང་པོ་གསུམ་ལ་དགུ་བཅུ་སྟེ། དེ་ནས་དགུ་ཉིད་
ཕྲི་བ་དགུ། མཐའ་མའི་རྣམ་པ་གཉིས་བསྣན་པ། ། འདི་ཡི་གྲངས་སུ་ངེས་པར་བཟུང་། ། ཞེས་འགྲེལ་པ་མངོན་
པའི་རྒྱན་དུ་འདྲེན་པར་མཛད་འདུག་པ་འདིའི་རྩི་ཚུལ་ནི། གོང་དུ་བཤད་པ་ལྟར་གྱི་རྣམ་པ་རེ་རེ་ནས་དོར་
366



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
ནས་བསྒོམ་པའི་གྲངས་གསུམ་ཚན་གསུམ་ཚན་དུ་བསྡོམས་ནས་བགྲང་པ་སྟེ། གསུམ་ཚན་དང་པོ་བསྡོམས་པ་
ལ་དགུ་བཅུ། དེ་ནས་རིམ་གྱིས་དགུ་རེ་དགུ་རེ་ཕྲི་བའི་གསུམ་ཚན་དགུ་སྟེ། ཕྱི་མའི་གསུམ་ཚན་དང་པོ་ལ་
སྔར་ལས་དགུ་ཕྲ་བས་བརྒྱད་ཅུ་གྱ་གཅིག གཉིས་པ་ལ་དེ་ལས་དགུ་ཕྲི་བས་བདུན་ཅུ་དོན་གཉིས་སོགས་རྩིས་
ཀྱི་དགུ་ཟླའི་གྲངས་བཞིན་རིམ་གྱིས་ཕྲིས་པའི་མཐའ་མ་གསུམ་ཚན་དགུ་པ་ལ་གྲངས་དགུ་རྐྱང་གཅིག་འབྱུང་བ་
བཅས་ཁྱོན་གསུམ་ཚན་བཅུའི་གྲངས་བསྡོམས་པའི་ཐོག འདོད་པའི་སྡུག་བདེན་གྱི་རྣམ་པ་གཅིག་ལ་ལན་
གཉིས་བཟླས་པ་བསྣན་པས་སྐད་ཅིག་མ་བཞི་བརྒྱ་དང་དགུ་བཅུ་རྩ་བདུན་ཚང་བའི་དོན་ཡིན་ནོ། ། བཤད་ཚུལ་
གཉིས་པ་ལྟར་ན། བཟོད་པ་འབྲིང་སྐད་ཅིག་མ་བརྒྱ་དང་བཅུ་དགུ་སྟེ། དེ་ཡང་བཟོད་པ་ཆུང་ངུ་རྣམ་པ་
སུམ་ཅུ་རྩ་གཉིས་ཚང་བར་བསྒོམས་པའི་རྗེས་ལ། ཁམས་གོང་མ་གཉིས་བསྡོམས་པའི་གཉེན་པོ་ལམ་བདེན་གྱི་
རྣམ་པ་བཞི་བོར་ཏེ་ལྷག་མ་ཉི་ཤུ་རྩ་བརྒྱད་བསྒོམ་པ་དང་། དེ་ནས་འདོད་པའི་གཉེན་པོ་ལམ་བདེན་གྱི་རྣམ་པ་
བཞི་བོར་ཏེ་ལྷག་མ་ཉི་ཤུ་རྩ་བཞི་དང་། དེ་ནས་གོང་མ་གཉིས་ཀྱི་འགོག་བདེན་གྱི་རྣམ་པ་བཞི་པར་ཏེ་ལྷག་མ་
ཉི་ཤུ་དང་། དེ་ནས་འདོད་པའི་འགོག་བདེན་གྱི་རྣམ་པ་བཞི་བོར་ཏེ་ལྷག་མ་བཅུ་དྲུག་དང་། དེ་ནས་གོང་མ་
གཉིས་ཀྱི་ཀུན་འབྱུང་གི་རྣམ་པ་བཞི་བོར་ཏེ་ལྷག་མ་བཅུ་གཉིས། དེ་ནས་འདོད་པའི་ཀུན་འབྱུང་གི་རྣམ་པ་
བཞི་བོར་ཏེ་ལྷག་མ་བརྒྱད། དེ་ནས་གོང་མ་གཉིས་ཀྱི་སྡུག་བདེན་གྱི་རྣམ་པ་བཞི་བོར་ནས་ལྷག་མ་འདོད་པའི་
སྡུག་བདེན་གྱི་རྣམ་པ་བཞི་བསྒོམ་པའི་བར་དབང་པོ་རྣོ་རྟུལ་འདྲ་ཞིང་། དེ་ནས་སྒོམ་པ་པོ་དེ་ལ་དབང་རྣོན་ལྟ་
བ་སྤྱད་པ་དང་། དབང་རྟུལ་སྲེད་པ་སྤྱད་པ་གཉིས་ཡོད་པའི་དང་པོ་དེ་ཡིན་ན་འདོད་པའི་སྡུག་བདེན་གྱི་རྣམ་
པ་དང་པོ་གཉིས་ལས་གང་རུང་ཞིག་དོར་ནས་ལྷག་མ་གསུམ་བསྒོམ་པ་དང་། དེ་ནས་རྣམ་པ་དང་པོ་གཉིས་ཀ་
དོར་ནས། ཕྱི་མ་གཉིས་བསྒོམ་པ་དང་། དེ་ནས་དབང་རྣོན་ལྟ་བ་སྤྱད་པ་དེ་ལ་ཡང་བདག་ཏུ་ལྟ་བ་སྤྱད་པ་
དང༌། བདག་གིར་ལྟ་བ་སྤྱད་པ་གཉིས་ཡོད་པའི་དང་པོ་དེ་ཡིན་ན་བདག་ལྟའི་གཉེན་པོ་བདག་མེད་པའི་རྣམ་
པ་ལན་གཉིས་སུ་བསྒོམ་ལ། གཉིས་པ་དེ་ཡིན་ན་བདག་གིར་ལྟ་བའི་གཉེན་པོ་སྟོང་པའི་རྣམ་པ་ལན་གཉིས་སུ་
བསྒོམ་མོ། ། ཡང་། དབང་རྟུལ་སྲེད་པ་སྤྱད་པ་ཡིན་ན་ནི་འདོད་པའི་སྡུག་བདེན་གྱི་རྣམ་པ་བཞི་ལས་ཕྱི་མ་
གཉིས་གང་རུང་ཞིག་དོར་ནས་ལྷག་མ་དང་པོ་གསུམ་བསྒོམ་པ་དང་། དེ་ནས་ཕྱི་མ་གཉིས་ཀ་དོར་ནས་དང་པོ་
གཉིས་བསྒོམ་པ་དང་། དེ་ནས་སྲེད་པ་སྤྱད་པ་དེ་ལ་ཡང་། ང་རྒྱལ་ཤས་ཆེ་བ་དང་། ལེ་ལོ་ཤས་ཆེ་བ་
367



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
གཉིས་ལས་དང་པོ་ཡིན་ན་ང་རྒྱལ་གྱི་གཉེན་པོ་མི་རྟག་པའི་རྣམ་པ་ལན་གཉིས་སུ་བསྒོམ་ལ། གཉིས་པ་ཡིན་ན་
ལེ་ལོའི་གཉེན་པོ་སྡུག་བསྔལ་གྱི་རྣམ་པ་ལན་གཉིས་སུ་བསྒོམ་པ་སྟེ། དེ་ལ་དབང་པོ་རྣོ་རྟུལ་གང་གི་དབང་དུ་
བྱས་ཀྱང་སྐད་ཅིག་མ་བརྒྱ་དང་བཅུ་དགུའོ། འདིའི་སྡོམས་སུ། ཉེར་བརྒྱད་རྩ་བཞི་ཉི་ཤུ་དང་། བཅུ་
དྲུག་བཅུ་གཉིས་བརྒྱད་དང་བཞི། ། གསུམ་གཉིས་རྣམ་པ་མཐའ་མ་གཅིག ལན་གཉིས་བསྣན་པ་འདི་ཡི་
གྲངས། ། ཞེས་གསུངས་ཏེ་གོ་སླའོ། ། དེ་ལྟར་བཤད་ཚུལ་གཉིས་ལས་འགྲེལ་པའི་དགོངས་པ་ནི་ཕྱི་མ་ཡིན་པར་
མཁས་པ་རྣམས་གསུངས་ངོ་། ། འོ་ན། བཟོད་པ་ཆུང་ངུའི་སྐབས་སུ་དམིགས་རྣམ་ཚང་བར་བསྒོམ་ལ།
འབྲིང་གི་ཚེ་རིམ་གྱིས་ཕྲི་ནས་མཐར་འདོད་པའི་སྡུག་བདེན་ཁོ་ན་ལ་དམིགས་ཤིང་དེ་ཁོ་ནའི་རྣམ་པ་བསྒོམ་པའི་
རྒྱུ་མཚན་ཅི་ཞེ་ན། ཁམས་གསུམ་པོ་སུན་འབྱིན་པ་ལ་དང་པོར་མཐའ་དག་ལ་དམིགས་ཀྱང་། ཕྱིས་ནི་
འདོད་ཁམས་ཁོ་ན་དང་པོར་ཤེས་ཤིང་སྤངས་དགོས་པར་མཐོང་ནས་དེ་ཁོ་ན་ལ་དམིགས་པའོ། ། དེས་ན་བཟོད་
པ་འབྲིང་གི་མཐར་བཤད་ཚུལ་སྔ་ཕྱི་གང་ལྟར་ནའང་མཐའི་སྐད་ཅིག་མ་བཅུ་གཅིག་འདོད་པའི་སྡུག་བདེན་ཁོ་ན་
ལ་དམིགས་པ་ལྟར། བཟོད་པ་ཆེན་པོ་ཡང་འདོད་པའི་སྡུག་བདེན་ཁོ་ན་དམིགས་ཡུལ་དུ་བྱེད་ལ། བཟོད་པ་
ཆེན་པོ་དེ་ནི་སྐད་ཅིག་མ་གཅིག་ཡིན་པ་ལས་སྔ་མ་རྣམས་ལྟར་སྐད་ཅིག་མ་རྒྱུན་ཆགས་པ་མ་ཡིན་ཞིང་། དེ་
བཞིན་དུ་སྦྱོར་ལམ་ཆོས་མཆོག་ཀྱང་འདོད་པའི་སྡུག་བདེན་ཁོ་ན་ལ་དམིགས་ཤིང་སྐད་ཅིག་མ་གཅིག་ཡིན་ལ།
དེས་ཟག་མེད་ཀྱི་སྐལ་མཉམ་གྱི་རྒྱུ་མི་བྱེད་ཀྱང་རང་གི་སྟོབས་ཀྱིས་མཐོང་ལམ་དངོས་སུ་འདྲེན་པས་ན་འཇིག་
རྟེན་པའི་ཆོས་ཀྱི་མཆོག་ཅེས་བྱའོ། ། འདིའི་ཐད་འགྲེལ་པ་མངོན་པའི་རྒྱན་དུ། བཟོད་པ་འབྲིང་གི་མཐར་
བཤད་ཚུལ་སྔ་མ་ལྟར་ན་སྐད་ཅིག་མ་དྲུག་དང་ཞེས་པ་ནི་ཡིག་སྐྱོན་དུ་ངེས་ཏེ། དེ་ལྟར་ཡིན་མིན་རྩིས་ན་ཤེས་
པའི་ཕྱིར་རོ། ། བཟོད་པ་འབྲིང་གི་སྐད་ཅིག་མཐའ་མ་གཉིས་ཀྱི་ཚེ་སྔར་བཤད་པའི་གང་ཟག་གི་དབང་པོའི་བྱེ་
བྲག་ལྟར་འདོད་པའི་སྡུག་བདེན་གྱི་རྣམ་པ་བཞི་ལས་གང་རུང་ཞིག་ལན་གཉིས་སུ་བསྒོམ་པར་བཤད་པའི་
དམིགས་རྣམ་གང་ཡིན་པ་དེ་བཞིན་དུ་དེ་དང་རྒྱུན་གཅིག་པའི་བཟོད་པ་ཆེན་པོ་དང༌། ཆོས་མཆོག་དང་
།
མཐོང་ལམ་སྡུག་བསྔལ་ཆོས་བཟོད་དང༌། ཆོས་ཤེས་རྣམས་ཀྱང་དམིགས་རྣམ་དེ་ཁོ་ན་དང་མཐུན་པ་ཡིན་
ནོ། ། འདི་དག་གི་སྔ་ཕྱིའི་སྐད་ཅིག་མ་ཞེས་པ་རྣམས་ནི་བྱ་རྫོགས་ཀྱི་ཐུང་མཐའི་སྐད་ཅིག་མ་ལ་བྱེད་པ་ལས།
དུས་ཀྱི་ཐུང་མཐའི་སྐད་ཅིག་མ་ལ་བྱེད་པ་ནི་མིན་ཏེ། འོག་ཏུ་དཔྱད་དོ། ། ཐེག་པ་གོང་མ་བ་རྣམས་ནི།
368



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
སྦྱོར་ལམ་ཆོས་མཆོག་ལ་ཡང་ཆུང་འབྲིང་ཆེན་པོའི་དབྱེ་བ་འཐད་པ་མ་ཟད། སྦྱོར་ལམ་བཞི་པོ་ཐམས་ཅད་
ཀྱིས་བདེན་པ་བཞི་ཆར་ལ་དམིགས་ཤིང་། དེ་དག་གི་རྣམ་པ་ཡིད་ལ་བྱེད་པར་ཡང་མི་འགལ་ལ། འདིར་
དྲོད་རྩེ་བཟོད་པ་རྣམས་ལ་ཆུང་འབྲིང་ཆེན་པོའི་དབྱེ་བ་ཡོད་ཀྱང་། ཆོས་མཆོག་ལ་དེ་འདྲའི་དབྱེ་བ་མེད་པར་
སྐད་ཅིག་མ་གཅིག་ཏུ་འདོད་པ་དང་། དེ་ཡང་འདོད་པའི་སྡུག་བདེན་གྱི་རྣམ་པ་ཅན་ཁོ་ནར་འདོད་པ་སོགས་
ནི་བྱེ་བྱག་སྨྲ་བས་ཀུན་བརྟགས་ཡིན་ནོ་ཞེས་བཞེད་དོ། ། དྲོད་སོགས་ཀྱི་ཡེ་ཤེས་བཞི་པོ་ཐམས་ཅད་ཀྱང་གཙོ་བོ་ནི་
ཤེས་རབ་ཡིན་ལ། འཁོར་དང་བཅས་ན་ཕུང་པོ་ལྔ་པ་སྟེ། དེ་དག་གི་རྗེས་འབྲང་གི་གཟུགས་ནི་བསམ་
གཏན་གྱི་སྡོམ་པ་ཁོ་ནའོ། ། ཡང་དེ་དག་གི་ཐོབ་པ་ནི་སྦྱོར་ལམ་དུ་མ་གཏོགས་ཏེ། མཐོང་ལམ་པའི་རྒྱུད་ལ་སྦྱོར་
ལམ་གྱི་ཐོབ་པ་ཡོད་པ་གང་ཞིག ཐོབ་པ་སྦྱོར་ལམ་ཡིན་ན་མཐོང་ལམ་པས་སྦྱོར་ལམ་མངོན་དུ་བྱེད་པར་ཐལ་
བའི་སྐྱོན་ཡོད་པའི་ཕྱིར། །
ངེས་འབྱེད་ཆ་མཐུན་རྣམ་པ་བཞི། ། ཞེས་སོགས་ཀྱི་སྐབས་སུ། སྦྱོར་ལམ་དྲོད་སོགས་བཞི་པོ་དེ་དག་ལ་
ངེས་འབྱེད་ཆ་མཐུན་ཞེས་ཀྱང་བྱ་སྟེ། ངེས་པར་འབྱེད་པ་ནི་མཐོང་ལམ་ཡིན་ལ། དེའི་ཆ་ནི་མཐོང་ལམ་གྱི་
ཕྱོགས་གཅིག་སྡུག་བསྔལ་ཆོས་བཟོད་ལ་བྱེད་ཅིང་། དེ་ཉིད་དྲོད་སོགས་བཞི་པོས་དངོས་བརྒྱུད་ཅི་རིགས་པའི་
སྒོ་ནས་འདྲེན་པར་བྱེད་པའི་ཕྱིར་དེ་དང་མཐུན་པ་ཞེས་བརྗོད་པའོ། ། དྲོད་སོགས་བཞི་པོ་ཐམས་ཅད་ཀྱང་སྒོམ་
བྱུང་ཡིན་ལ་ས་ནི་བསམ་གཏན་ས་དྲུག་པོ་གང་རུང་ལ་བརྟེན་པའོ། ། དེ ་
གཉིས་ནི་འོག་ནའང་ཡོད་པའམ། ཞེས་པས། བཙུན་པ་དབྱངས་སྒྲོག་གིས་དྲོད་རྩེ་གཉིས་ལ་འདོད་
པའི་སས་བསྡུས་ཀྱང་ཡོད་པར་འདོད་པའི་ཚུལ་བཤད་པ་ཡིན་ཀྱང་སྐབས་འདིའི་རང་ལུགས་སུ་ནི་ཁས་མི་ལེན་ཏེ།
དྲོད་སོགས་བཞི་ཆར་སྒོམ་བྱུང་དུ་འདོད་པའི་ཕྱིར་རོ། ། ལུས་རྟེན་ནི་འདོད་པའི་རྟེན་ཅན་ཁོ་ན་ལས་གོང་མའི་
རྟེན་ཅན་ཡོད་པར་མི་འདོད་ལ། དེ་ཡང་སྦྱོར་ལམ་དང་པོ་གསུམ་ནི་ཐོག་མར་སྐྱེ་བའི་ཚེ་གླིང་གསུམ་གང་རུང་
གི་མིའི་རྟེན་ལ་བསྐྱེད་ཅིང་། ཕྱིས་ནི་འདོད་པའི་ལྷའི་རྟེན་ལ་ཡང་སྐྱེ་བ་ཡོད་ལ། བཟོད་པ་ཆེན་པོ་དང་།
ཆོས་མཆོག་གཉིས་ནི། འདོད་ལྷའི་རྟེན་ལ་དང་པོར་གསར་དུ་སྐྱེ་བ་ཡོད་དོ། །
ས་
369



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
།
སྦྱོར་ལམ་ཐོབ་གཏོང་སྐོར་བཤད་པ། །
གཉིས་ཀའི་རྟེན་ཅན་ཐོབ་པར་འགྱུར། ། ཞེས་པའི་དོན་ནི། འགྲེལ་པ་མངོན་པའི་རྒྱན་དུ། ། དང་པོ་
གསུམ་ནི་སྐྱེས་པས་ཀྱང་བུད་མེད་ཀྱི་རྟེན་ཅན་དང་། བུད་མེད་ཀྱིས་ཀྱང་སྐྱེས་པའི་རྟེན་ཅན་ཐོབ་པས་གཉིས་
ཀའི་རྟེན་ཅན་ཐོབ་པར་འགྱུར་ལ། ། ཆོས་མཆོག་ནི་བུད་མེད་ཀྱིས་སྐྱེས་པ་དང་བུད་མེད་གཉིས་ཀའི་རྟེན་ཅན་
ཐོབ་པར་འགྱུར་གྱི། སྐྱེས་པས་ནི་གཉིས་ཀའི་རྟེན་ཅན་ཐོབ་པ་མ་ཡིན་ཏེ། ཆོས་མཆོག་ཐོབ་པའི་སྐྱེས་པ་ནི་
བུད་མེད་ལ་སོ་སོར་བརྟགས་མིན་གྱི་འགོག་པ་ཐོབ་པས་བུད་མེད་དུ་མི་སྐྱེ་བའི་ཕྱིར་རོ། ། ཞེས་གསུངས་པ་ལྟར་ཏེ།
དེ་ཡང་སྦྱོར་ལམ་དང་པོ་གསུམ་གྱི་སྐྱེས་པ་དང་། བུད་མེད་ཕན་ཚུན་མཚན་གྱུར་པ་སྲིད་པ་དང་། ཆོས་
མཆོག་ཐོབ་པའི་སྐྱེས་པ་ནི་སླར་བུད་མེད་དུ་མཚན་གྱུར་པ་མི་སྲིད་ལ། བུད་མེད་ནི་སླར་སྐྱེས་པར་འགྱུར་བ་
ཡོད་པས་དེ་དག་ལ་བསམས་ནས་གཉིས་ཀའི་རྟེན་ཅན་ཐོབ་པ་ཡོད་མེད་དཔྱད་པར་སྣང་མོད། འོན་ཀྱང་ཡིག་
ཆ་རྣམས་ཀྱི་སྤམ་བཤད་ལྟར་ཁས་བླངས་ན་འཛིན་མཚམས་དཀའ་བར་འོང་བས་ཚིག་སྐྱོན་བཅད་པའི་དབང་དུ་
བྱས་ན། དེ་ལ་ཁོ་ན་རེ། སྦྱོར་ལམ་དྲོད་ཐོབ་པའི་སྐྱེས་པ་ཆོས་ཅན། ཁྱོད་ཀྱིས་བུད་མེད་ཀྱི་རྟེན་ཅན་གྱི་
སྦྱོར་ལམ་ཐོབ་པར་ཐལ། དེས་བུད་མེད་ཀྱི་རྟེན་ཅན་གྱི་སྦྱོར་ལམ་ཐོབ་པ་སྲིད་པའི་ཕྱིར་ན་མ་ཁྱབ། དེར་
ཐལ། དེ་གཉིས་ཀའི་རྟེན་ཅན་གྱི་སྦྱོར་ལམ་ཐོབ་པ་སྲིད་པའི་ཕྱིར། བྱས་པ་ལ། ཁོ་ན་རེ། འོ་ན། དེ་
འདྲའི་སྐྱེས་པ་ཆོས་ཅན། ཁྱོད་བུད་མེད་དུ་མཚན་གྱུར་པའི་ཚེ་ན་བུད་མེད་ཀྱི་རྟེན་ཅན་གྱི་སྦྱོར་ལམ་ཐོབ་པར་
ཐལ། འདོད་ན། མཚན་གྱུར་པ་དེའི་ཚེ་དེའི་སྐྱེས་པས་བུད་མེད་ཀྱི་རྟེན་ཅན་གྱི་སྦྱོར་ལམ་ཐོབ་པར་ཐལ།
རྟགས་དེའི་ཕྱིར་ཟེར་ན་མ་ཁྱབ་སྟེ། དེའི་ཚེ་བུད་མེད་ཀྱིས་བུད་མེད་ཀྱི་རྟེན་ཅན་གྱི་སྦྱོར་ལམ་ཐོབ་པའི་ཕྱིར།
ཡང་ཁོ་ན་རེ། སྦྱོར་ལམ་དྲོད་ཐོབ་པའི་སྐྱེས་པ་མཚན་གྱུར་པའི་བུད་མེད་དེ་ཆོས་ཅན། ཁྱོད་ཀྱིས་སྐྱེས་པའི་
རྟེན་ཅན་གྱི་སྦྱོར་ལམ་ཐོབ་པར་ཐལ། དེ་གཉིས་ཀའི་རྟེན་ཅན་གྱི་སྦྱོར་ལམ་ཐོབ་པའི་ཕྱིར། འདོད་ན།
དེ་འདྲའི་བུད་མེད་དེ་ཆོས་ཅན། ཁྱོད་སྐྱེས་པའི་རྟེན་ཅན་གྱི་སྦྱོར་ལམ་དང་ལྡན་པར་ཐལ། འདོད་པའི་ཕྱིར།
འདོད་ན། དེ་ཆོས་ཅན། ཁྱོད་སྐྱེས་པའི་རྟེན་ཅན་ཡིན་པར་ཐལ། སྐྱེས་པའི་རྟེན་ཅན་གྱི་སྦྱོར་ལམ་དང་
ལྡན་པའི་ཕྱིར་ན་མ་ཁྱབ། འོ་ན། ཁོ་རང་ལ། དེ་འདྲའི་བུད་མེད་དེ་ཆོས་ཅན། ཁྱོད་སྐྱེས་པའི་རྟེན་
370



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
།
ཅན་གྱི་སྦྱོར་ལམ་བཏང་བར་ཐལ། དེས་སྔར་སྐྱེས་པའི་རྟེན་ཅན་གྱི་སྦྱོར་ལམ་ཐོབ་པ་ནི་གང་ཞིག མཚན་
གྱུར་ནས་དེ་དང་མི་ལྡན་པའི་ཕྱིར། འདོད་ན། མཚན་གྱུར་པ་དེ་སྐྱེས་པའི་རྟེན་ཅན་གྱི་སྦྱོར་ལམ་དང་།
བུད་མེད་ཀྱི་རྟེན་ཅན་གྱི་སྦྱོར་ལམ་གཉིས་ཀའི་གཏོང་རྒྱུ་ཡིན་པར་ཐལ། འདོད་མི་ནུས་ཏེ། མཚན་གྱུར་པ་
སྦྱོར་ལམ་གང་གི་ཡང་གཏོང་རྒྱུར་མ་བཤད་པའི་ཕྱིར། གཞན་ཡང་དེ་འདྲ་བའི་བུད་མེད་ཆོས་ཅན། ཁྱོད་ཀྱི་
གཉིས་ཀའི་རྟེན་ཅན་གྱི་སྦྱོར་ལམ་མ་ཐོབ་པར་ཐལ། དེས་སྐྱེས་པའི་རྟེན་ཅན་གྱི་སྦྱོར་ལམ་མ་ཐོབ་པའི་ཕྱིར།
འདོད་ན། གཉིས་ཀའི་རྟེན་ཅན་གྱི་སྦྱོར་ལམ་ཐོབ་པ་མེད་པར་ཐལ། འདོད་ན། གོང་གི་འགྲེལ་པ་མངོན་
པའི་རྒྱན་གྱི་ལུང་སོགས་དང་འགལ་ལོ། ། ཡང་། ཁོ་ན་རེ། དེ་འདྲའི་བུད་མེད་དེའི་རྒྱུད་ལ་སྐྱེས་པའི་རྟེན་
ཅན་གྱི་སྦྱོར་ལམ་ཡོད་པར་ཐལ། དེ་དང་ལྡན་པའི་ཕྱིར་ན་ཡང་མ་ཁྱབ་བོ། ། ཡང་། ཁོ་ན་རེ། སྦྱོར་ལམ་
ཆོས་མཆོག་ཐོབ་པའི་བུད་མེད་ཆོས་ཅན། ཁྱོད་ཀྱིས་སྐྱེས་པའི་རྟེན་ཅན་གྱི་སྦྱོར་ལམ་ཆོས་མཆོག་ཐོབ་པ་སྲིད་
པར་ཐལ། དེས་གཉིས་ཀའི་རྟེན་ཅན་གྱི་སྦྱོར་ལམ་ཆོས་མཆོག་ཐོབ་པ་སྲིད་པའི་ཕྱིར། དེར་ལ། འདོད་
རྟེན་ཆོས་མཆོག་བུད་མེད་ཀྱིས། ། གཉིས་ཀའི་རྟེན་ཅན་ཐོབ་པར་འགྱུར། ། ཞེས་གསུངས་པའི་ཕྱིར། ། རྩ་བར་
འདོད་ན་མི་འཐད་པར་ཐལ། དེས་སྐྱེས་པའི་རྟེན་ཅན་གྱི་སྦྱོར་ལམ་ཚོས་མཆོག་ཐོབ་པའི་དུས་མཚམས་མེད་
པའི་ཕྱིར། དེར་ཐལ། ཆོས་མཆོག་གིས་དེ་མ་ཐག་ཏུ་མཐོང་ལམ་མངོན་དུ་བྱེད་པ་གང་ཞིག མཉམ་
བཞག་ལ་གནས་བཞིན་དུ་མཚན་གྱུར་པ་མི་སྲིད་པ་མ་ཡིན་ནམ། ཞེ་ན། འདི་ལ་དངོས་སུ་གསལ་ཁ་བཤད་
པ་མ་མཐོང་ཡང་། ཤུགས་ཀྱི་བསམ་དོན་ལྟར་ན། ཆོས་མཆོག་ཐོབ་པའི་བུད་མེད་དེ་སླར་སྒོམ་ལམ་གྱི་
གནས་སྐབས་སུ་སྐྱེས་པར་མཚན་གྱུར་པ་དང་། སྐྱེས་པར་སྐྱེ་བ་ལེན་པ་ཡང་འདོད་པས། དེའི་ཚེ་སྦྱོར་ལམ་
མངོན་དུ་མི་བྱེད་ཀྱང་ལྡན་པ་ནི་ཡིན་ལ། སྐྱེས་པའི་རྟེན་ཅན་ཡང་ཡིན་པ་ལ་བསམས་ནས་གཉིས་ཀའི་རྟེན་
ཅན་ཐོབ་པའི་ཐ་སྙད་བྱེད་པ་ཡིན་ཞེས་སྨྲའོ། ། དེས་ན་འདི་དག་ལ་གྲུབ་མཐའ་གོང་མའི་འདོད་ཚུལ་གྱིས་གཞལ་
ན། རིགས་པའི་གནོད་པ་དུ་མ་འབབ་པས་དོན་ལ་མི་འཐད་པ་མ་ཟད། བྱེ་བྲག་སྨྲ་བ་རང་ལུགས་ཀྱི་འདོད་
ཚུལ་དང་བསྟུན་ནའང་། གནས་སྐབས་ཁས་ལེན་འཛིན་ཚུལ་མི་མཛེས་ཙམ་མཆིས་རུང་། གྲུབ་མཐའ་རང་
གིས་རྣམ་པར་བརྟགས་པའི་འདོད་ཚུལ་ཡིན་པའི་ཕྱིར་ལན་དེ་ལྟར་འདེབས་པ་ལས་འོས་མེད་ལ། ད་དུང་འདི་
འདྲ་བ་འགའ་ཞིག་མཆིས་པ་འོག་ཏུ་འཆད་དོ། ། །
371



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འཕགས་པས་དེ་དག་ས་བོར་ནས། ། ཞེས་སོགས་ཀྱི་སྐབས་སུ། འོ་ན། སྦྱོར་ལམ་དེ་དག་གང་གིས་
གཏོང་ཞེ་ན། ལུགས་འདིར་སྦྱོར་ལམ་དང་ལྡན་པའི་འཕགས་པ་ཡོད་པར་འདོད་པས་ན། དེ་འདྲའི་
འཕགས་པ་རྣམས་ཀྱིས་ནི་སྔར་སྦྱོར་ལམ་ས་གང་ལ་བརྟེན་ནས་ཐོབ་པའི་ས་དེ་བོར་ནས་ས་གོང་དུ་འཕོས་པ་ན་
གཏོང་སྟེ། དཔེར་ན། བསམ་གཏན་དང་པོའི་སས་བསྡུས་པའི་སྦྱོར་ལམ་ནི་བསམ་གཏན་གཉིས་པ་སོགས་
སུ་འཕོས་ན་གཏོང་བ་ལྟ་བུའོ། ། དེ་ཡང་ཤི་འཕོས་ནས་གོང་དུ་སྐྱེས་པས་གཏོང་བ་ཡིན་གྱི། འདོད་ཆགས་དང་
བྲལ་བས་ས་འཕོས་པ་ཙམ་གྱིས་ནི་མི་གཏོང་ངོ་། ། ཡང་། སྦྱོར་ལམ་ཐོབ་པའི་འཕགས་པ་གོང་ས་ནས་འོག་སར་
སྐྱེས་པས་སྦྱོར་ལམ་གཏོང་བ་ནི་མེད་དེ། སྦྱོར་ལམ་དང་ལྡན་པའི་རྒྱུན་ཞུགས་དང་ཕྱིར་འོང་ལྟ་བུ་འདོད་པར་
སྐྱེ་བ་བླངས་ཀྱང་འདོད་པ་ནས་འདོད་པར་སྐྱེ་བ་ཡིན་པ་ལས། གོང་ས་ནས་འོག་སར་སྐྱེ་བ་མ་ཡིན་པའི་ཕྱིར་
དང་། འཕགས་པ་དེ་དག་འདོད་པར་སྐྱེ་བ་བླངས་པས་སྦྱོར་ལམ་གཏོང་བ་ཡང་མ་ཡིན་པའི་ཕྱིར་དང་།
གོང་མའི་རྟེན་ཅན་གྱི་འཕགས་པ་ནི་ཕྱིར་མི་འོང་དང་། དགྲ་བཅོམ་པ་གང་རུང་དུ་ངེས་ལ། དེ་གཉིས་ནི་
འོག་སར་སྐྱེ་བ་མི་སྲིད་པའི་ཕྱིར་རོ། ། བྱས་པ་ལ། ཁོ་ན་རེ། སྦྱོར་ལམ་དང་ལྡན་པའི་རྒྱུན་ཞུགས་ཆོས་ཅན།
ཁྱོད་འདོད་པར་སྐྱེ་བ་བླངས་པ་ན་སྦྱོར་ལམ་གཏོང་བར་ཐལ། དེའི་ཚེ་ས་འཕོས་པ་ཡིན་པའི་ཕྱིར། དེར་
ཐལ། དེ་ངར་བསམ་གཏན་དང་པོའི་ཉེར་བསྡོགས་ལ་བརྟེན་པའི་སྦྱོར་ལམ་པ་གང་ཞིག འདོད་པ་དང་
བསམ་གཏན་དང་པོ་ས་མི་མཚུངས་པའི་ཕྱིར་ཟེར་ན། མ་ཁྱབ་སྟེ། སྐབས་འདིའི་དངོས་བསྟན་གྱི་ས་འཕོས་
པ་ཞེས་པ་གོང་དུ་བཤད་མ་ཐག་པ་ལྟར། སྦྱོར་ལམ་ས་གང་ལ་བརྟེན་པ་དེའི་གོང་སར་འཕོས་པ་ལ་བྱེད་པ་གང་
ཞིག དེ་བསམ་གཏན་དང་པོའི་གོང་སར་སྐྱེས་པ་མ་ཡིན་པའི་ཕྱིར། ཡང་། འདིའི་ཐད་ཀྱི་འགྲེལ་པ་
མངོན་པའི་རྒྱན་གྱི་མཆན་བུར། འདི་འོག་ཏུ་ས་འཕོས་པས་གཏོང་བ་ནི་མེད་དེ། གོང་མའི་རྟེན་ལ་སྦྱོར་
ལམ་མེད་པས་སོ། ། ཞེས་གསུངས་པའི་དངོས་བསྟན་ལྟར་གོང་མའི་རྟེན་ལ་སྦྱོར་ལམ་མེད་པ་ནི་ངེས་པར་ཁས་
ལེན་དགོས་མོད། འོན་ཀྱང་དེས་སྦྱོར་ལམ་དང་ལྡན་པའི་གོང་མའི་རྟེན་ཅན་མེད་པར་བསྟན་པ་ནི་མ་ཡིན་ཏེ།
སྦྱོར་ལམ་དང་ལྡན་པའི་གོང་མའི་རྟེན་ཅན་གྱི་འཕགས་པ་ཡོད་པའི་ཕྱིར་ཏེ། དཔེར་ན། འབྲས་བུ་རིམ་གྱིས་
པའི་ཕྱིར་མི་འོང་གཟུགས་སུ་ཉེར་འགྲོ་ཞིག་བསམ་གཏན་དང་པོར་སྐྱེ་བ་བླངས་ན། དེས་སྔར་འདོད་པའི་རྟེན་
ལ་བསམ་གཏན་དང་པོའི་ཉེར་བསྡོགས་ལ་བརྟེན་པའི་སྦྱོར་ལམ་ཐོབ་པ་དེ་ལ་བར་དུ་གཏོང་རྒྱུ་གང་ཡང་མ་བྱུང་
372



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།།
བའི་ཕྱིར། དེར་ཐལ། དེ་ལ་ས་འཕོས་པས་གཏོང་རྒྱུ་ནི་མ་བྱུང་སྟེ། སྦྱོར་ལམ་དེ་དང་སྐྱེ་བ་ལེན་ས་གཉིས་
བསམ་གཏན་དང་པོར་ས་མཚུངས་པའི་ཕྱིར་དང་། ས་མ་འཕོས་ན་སོ་སྐྱེ་བཞིན་དུ་འཆི་འཕོས་པ་ཙམ་གྱི་
འཕགས་པས་སྦྱོར་ལམ་མི་གཏོང་ཞིང་། ཡོངས་སུ་ཉམས་པས་སྦྱོར་ལམ་གཏོང་བ་ཡང་འཕགས་པ་ལ་མེད་པའི་
ཕྱིར་ཏེ། འགྲེལ་པ་མངོན་པའི་རྒྱན་གྱི་མཆན་བུར། གཞན་ཡང་སོ་སོའི་སྐྱེ་བོ་ལྟར་འཆི་བའམ། ཡོངས་སུ་
ཉམས་པས་ཀྱང་མ་ཡིན་ཏེ། དེའི་དགེ་བའི་རྩ་བའི་རྒྱུད་ནི། མཐོང་ལམ་གྱིས་ཉེ་བར་བརྟན་པར་བྱས་པས་
སོ། ། ཞེས་གསུངས་པའི་ཕྱིར། དེས་ན་དེ་འདྲའི་ཕྱིར་མི་འོང་བསམ་གཏན་དང་པོའི་རྟེན་ཅན་དེས་སྔར་སྦྱོར་
ལམ་ཐོབ་པ་ནས་བར་དུ་གཏོང་རྒྱུ་མ་བྱུང་བས་ན་སྦྱོར་ལམ་དང་ལྡན་པར་འདོད་པ་ལས་འོས་མེད་ལ། ད་དུང་
དེ་འདྲ་བ་གཞན་ཡང་མཆིས་ཏེ་དཔྱད་ན་ཤེས་སོ། །
འཕགས་མིན་འཆི་བས་སོ། ། ཞེས་གསུངས་པས། འཕགས་མིན་སོ་སོའི་སྐྱེ་བོས་ནི་ས་བོར་མ་བོར་ལ་མ་
ལྟོས་པར་འཕགས་ལམ་མ་ཐོབ་གོང་དུ་ཤི་འཕོས་ན་ངེས་པར་སྔར་ཐོབ་པའི་སྦྱོར་ལམ་གཏོང་བ་ཡིན་ནོ། ། འདི་ལ་
ཡང་སྔར་ཐོབ་པ་ཞེས་པའི་ཁྱད་པར་སྦྱོར་དགོས་ཏེ། གཞན་དུ་ཚེ་ཕྱི་མ་ལ་སླར་ཡང་སྦྱོར་ལམ་མངོན་དུ་བྱེད་
པའི་ཕྱིར། སྦྱོར་ལམ་དང་པོ་དྲོད་རྩེ་གཉིས་ནི་སོ་སྐྱེས་ཡོངས་སུ་ཉམས་པས་ཀྱང་གཏོང་བ་ཡོད་ལ། ཕྱི་མ་
གཉིས་ཤས་ཆེར་ཡོངས་སུ་ཉམས་པས་གཏོང་བ་མེད་པར་བཤད་ཀྱང་། ནང་བསྲེས་ཀྱིས་ཕྱེ་ན་བཟོད་པ་འབྲིང་
མན་ཆད་ལ་གནས་པའི་སོ་སྐྱེས་ནི་ཤི་མ་འཕོས་ཀྱང་ཡོངས་སུ་ཉམས་པས་གཏོང་བ་ཡོད་ལ། བཟོད་པ་ཆེན་པོ་
དང་ཆོས་མཆོག་ཐོབ་ནས་ནི་དེ་ལྟར་མེད་དེ། ཚེ་དེ་ལ་བདེན་པ་མཐོང་བར་ངེས་པའི་ཕྱིར། དེ་བཞིན་དུ།
དངོས་གཞིས་དེ་ཉིད་ལ་བདེན་མཐོང་། ། ཞེས་པ་ཡང་། ཕལ་ཆེ་བའི་དབང་དུ་བྱས་པ་སྟེ། དེ་ཡང་བསམ་
གཏན་གྱི་དངོས་གཞི་གཞན་ལ་བརྟེན་པའི་སྦྱོར་ལམ་ཐོབ་པ་ནི་ཚེ་དེ་ལ་བདེན་པ་མཐོང་བར་ངེས་ཀྱང་། དང་
པོའི་དངོས་གཞི་ཁྱད་པར་ཅན་ལ་བརྟེན་ན་མ་ངེས་ཏེ། ཉམས་པ་སྲིད་པའི་ཕྱིར། དེར་ཐལ། འགྲེལ་པ་
མངོན་པའི་རྒྱན་གྱི་མཆན་བུར། མི་ལྕོགས་མེད་དང་བསམ་གཏན་ཁྱད་པར་ཅན་ལ་བརྟེན་པའི་སྦྱོར་ལམ་གྱིས་
ནི་ཚེ་དེ་ཉིད་ལ་བདེན་པ་མཐོང་བར་མ་ངེས་ཏེ། ཉམས་པ་སྲིད་པས་སོ། ། ཞེས་གསུངས་པའི་ཕྱིར། ། ཡང་།
འགྲེལ་པ་མངོན་པའི་རྒྱན་གྱི་མཆན་དུ། དེས་ན་དངོས་གཞིའི་སྦྱོར་ལམ་ཐམས་ཅད་འཕགས་པས་གཏོང་བར་
ངེས་སོ། ། ཞེས་པ་ཞིག་གསུངས་འདུག་པ་དེའི་དོན་ནི། བསམ་གཏན་ཁྱད་པར་ཅན་ལས་གཞན་པའི་དངོས་
་པས
373



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
གཞི་ལ་བརྟེན་པའི་སྦྱོར་ལམ་ཡིན་ན་འཕགས་ལམ་ཐོབ་པ་དང་བཏང་བར་ངེས་པའི་དོན་ནི་མ་ཡིན་ནོ། ། དེས་ན་
འདིར་སོ་སྐྱེས་སྦྱོར་ལམ་འཆི་འཕོས་པ་དང་ཉམས་པ་གང་རུང་གིས་གཏོང་བ་དང་། འཕགས་པས་ས་གོང་དུ་
འཕོས་པས་གཏོང་བར་བཤད་པ་ཡང་ཕལ་ཆེ་བའི་དབང་དུ་བྱས་པ་ལས་ཁྱབ་མཐའ་བཟུང་བ་མ་ཡིན་ཏེ། ཚེ་
དེ་ལ་བདེན་པ་མཐོང་བར་ངེས་པའི་སོ་སྐྱེ་རྣམས་ཀྱིས་སྦྱོར་ལམ་འཆི་འཕོས་པ་དང་། ཉམས་པ་གང་རུང་གིས་
མི་གཏོང་བའི་ཕྱིར་དང་། བསེ་རུ་ལྟ་བུའི་རང་རྒྱལ་དང་། བྱང་ཆུབ་སེམས་དཔའ་རྣམས་ནི་སྦྱོར་ལམ་དྲོད་
ནས་ཟད་མི་སྐྱེ་ཤེས་པའི་བར་སྟན་ཐོག་གཅིག་ལ་མངོན་དུ་བྱེད་པས་ན་དགྲ་བཅོམ་ཐོབ་ནས་ཀྱང་གཏོང་རྒྱུ་མ་
བྱུང་བས་སྦྱོར་ལམ་དང་ལྡན་པར་འདོད་དགོས་ལ། དེས་ན་དེ་འདྲ་བའི་འཕགས་པ་རྣམས་ཀྱིས་ནི་སྦྱོར་ལམ་
དེ་དག་ལྷག་མེད་མྱང་འདས་ཀྱི་ཚེ་གཏོང་བ་ལས་ས་འཕོས་པས་མི་གཏོང་བའི་ཕྱིར་ཏེ། དགྲ་བཅོམ་ཐོབ་ནས་
ས་གོང་དུ་སྐྱེ་བ་ལེན་པ་མི་སྲིད་པའི་ཕྱིར། །
རྣམ་པར་ཉམས་ན་སྔོན་མེད་ཐོབ། ། ཅེས་པ་སྟེ། སྔར་བཤད་པ་ལྟར་བཟོད་པ་འབྲིང་མན་ཆད་ཐོབ་
པའི་སོ་སྐྱེས་ཡོངས་སུ་ཉམས་པའམ། འཆི་འཕོས་པ་གང་རུང་གིས་སྦྱོར་ལམ་བཏང་བ་ལས། སླར་སྦྱོར་ལམ་
ཐོབ་པ་ན་སྔོན་མེད་ཁོ་ན་གསར་དུ་ཐོབ་པ་ལས་སྔར་འདས་པ་ནི་མི་ཐོབ་སྟེ། འབད་པས་སྒྲུབ་པར་བྱ་དགོས་པ་
ལས་འདོད་ཆགས་དང་བྲལ་བ་ཙམ་གྱིས་ཐོབ་མི་ནུས་པའི་ཕྱིར། ཞེས་པའོ། ། སྐབས་འདིར་ཡོངས་སུ་ཉམས་
པ་དང་། རྣམ་པར་ཉམས་པ་ཞེས་པ་གཉིས་བཤད་པ་དེ་གཉིས་ཀྱི་ཁྱད་པར་ཅི་ཞེ་ན། ཉམས་པ་དེ་གཉིས་
ཆར་གྱིས་ཆོས་དེ་མི་ལྡན་པར་བྱེད་པ་ལ་ཁྱད་པར་མེད་མོད། འོན་ཀྱང་ནང་བསྲེས་སུ། ཡོངས་ཉམས་ནི་
ཉོན་མོངས་པའི་ཉེས་པས་ཉམས་པར་བྱས་པ་ཁོ་ན་ཡིན་ལ། རྣམ་ཉམས་ནི། ཉོན་མོངས་པས་མ་ཉམས་
ཀྱང་། མཐོང་ལམ་ཐོབ་པ་ན་སོ་སྐྱེ་བཏང་བ་དང་། སྒོམ་ལམ་ཐོབ་པ་ན་མཐོང་ལམ་བཏང་བ་ལྟ་བུ་ཡོན་ཏན་
གོང་མ་སྐྱེས་པ་ན་འོག་མའི་མིང་ཉམས་པའམ་བཏང་བ་ལ་ཡང་བྱེད་པ་ཡིན་པས། དེས་ན་ཡོངས་ཉམས་ལ་
རྣམ་ཉམས་ཀྱིས་ཁྱབ་ཀྱང་། རྣམ་ཉམས་ལ་ཡོངས་ཉམས་ཀྱིས་མ་ཁྱབ་བོ། ། །
རྩེ་མོ་ཐོབ་པ་རྩ་མི་ཆད། ། ཞེས་སོགས་ཀྱི་སྐབས་སུ། དེ་ལ་དྲོད་ནས་ཡོངས་སུ་ཉམས་ཀྱང་ངེས་པར་མྱ་
ངན་ལས་འདའ་བའི་ཆོས་ཅན་ལས་མི་ཉམས་ལ། རྩེ་མོ་ཐོབ་པ་ཉམས་ཀྱང་དགེ་རྩ་ཆད་པ་མི་སྲིད་ཅིང་།
བཟོད་པ་ཐོབ་པ་འགའ་ཞིག་ཉམས་པ་སྲིད་ཀྱང་ངན་སོང་གསུམ་དུ་མི་སྐྱེའོ། ། དེས་ན་བཟོད་པ་ཐོབ་པའི་གང་
374



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
ཟག་དེས་ངན་འགྲོ་བ་གསུམ་དང་། སྒོང་སྐྱེས་དང་དྲོད་གཤེར་གྱི་སྐྱེ་གནས་གཉིས་དང་། འདུ་ཤེས་མེད་
པའི་སེམས་ཅན་དང་། སྒྲ་མི་སྙན་དང་། ཚངས་ཆེན་གྱི་སྐྱེ་བ་གསུམ་དང་། ཟ་མ། མ་ནིང་། མཚན་
གཉིས་པ་སྟེ་ལུས་གསུམ་དང་། བརྒྱད་པ་ཕན་ཆད་ལ་སོགས་པའི་སྲིད་པ་དང་། མཐོང་སྤང་གི་ཉོན་མོངས་
ཏེ་འགྲོ་བ་དང་། སྐྱེ་གནས་དང་། སྐྱེ་བ་དང་། ལུས་དང་། སྲིད་པ་དང་། ཉོན་མོངས་པ་བཤད་མ་
ཐག་པ་དེ་རྣམས་ལ་བརྟགས་མིན་ཐོབ་པས་ན་མི་སྐྱེ་བའི་ཆོས་ཅན་དྲུག་ཐོབ་པ་ཞེས་བྱའོ། ། འདིར་བརྒྱད་པ་ཕན་
ཆད་ལ་སོགས་པའི་སྲིད་པ་ཞེས་པའི་དོན་ནི་བཟོད་པ་ཐོབ་ནས་སྲིད་པར་ལན་བདུན་ལྷག་མི་སྐྱེ་བའི་དོན་ནོ། ། །
གཉིས་སློབ་རིགས་ལས་བཟློག་ནས་ནི། སངས་རྒྱས་སུ་འགྱུར་གཞན་གསུམ་ཡང་། ། ཞེས་པའི་སྐབས་
སུ། རིགས་ཅན་གསུམ་ཡོད་པའི་ནང་ནས་སློབ་མ་ཉན་ཐོས་ཀྱི་རིགས་ཅན་ནི་དྲོད་རྩེ་གཉིས་ཐོབ་ནས་ཀྱང་
ཉན་ཐོས་ཀྱི་རིགས་ལས་བཟློག་ནས་སངས་རྒྱས་ཀྱི་རིགས་སུ་འགྱུར་བ་སྲིད་ཀྱི་བཟོད་པ་ཐོབ་ནས་མི་སྲིད་ལ།
ཡང་རང་སངས་རྒྱས་ཀྱི་རིགས་སུ་ནི་ཆོས་མཆོག་མ་གཏོགས་ཉན་ཐོས་ཀྱི་སྦྱོར་ལམ་གཞན་གསུམ་ཐོབ་ནས་ཀྱང་
འགྱུར་བ་སྲིད་ལ། ཆོས་མཆོག་ཐོབ་ནས་ནི་མ་ཡིན་ཏེ། ཆོས་མཆོག་ནི་སྐད་ཅིག་མ་གཅིག་ཡིན་པའི་ཕྱིར་
དང༌། དེའི་འཇུག་ཐོགས་དེ་མ་ཐག་ཏུ་མཐོང་ལམ་སྐྱེ་བས་དེ་ནས་རིགས་ངེས་པའི་ཕྱིར། དེ་ནས་བཟོད་པ་
ལ་ཡང་ཞིབ་ཏུ་ཕྱེ་ན་བཟོད་པ་འབྲིང་མན་ཆད་དུ་འགྱུར་བ་སྲིད་ཀྱི་བཟོད་པ་ཆེན་པོ་ནས་མི་སྲིད་དེ། དེ་ཡང་
སྐད་ཅིག་མ་གཅིག་ཡིན་ཅིང་། འཇུག་ཐོགས་དེ་མ་ཐག་ཏུ་ཆོས་མཆོག་འདྲེན་པའི་ཕྱིར། །
སྟོན་དང་བསེ་རུ་བྱང་ཆུབ་བར། ། ཞེས་སོགས་ཀྱི་དོན་གཞན་ནི་གོང་དུ་བཤད་ཟིན་ལ། བསམ་གཏན་
མཐའ་རྟེན་ཞེས་པ་ནི་བསམ་གཏན་གྱི་རབ་མཐའ་བཞི་པ་ལ་བརྟེན་པའི་དོན་ནོ། ། འདིར་བསེ་རུ་ལྟ་བུའི་རང་
རྒྱལ་ལས་དངོས་སུ་མ་གསུངས་པ་ནི། དེ་ལ་ལམ་བགྲོད་ཚུལ་ཁྱད་པར་ཅན་ཡོད་པ་དང་རིགས་གཞན་དུ་
བསྒྱུར་བར་མི་ནུས་པས་དམིགས་ཀྱིས་བཀར་ནས་གསུངས་པ་ལས། ལུགས་འདིར་ཚོགས་སྤྱོད་ཆེ་ཆུང་གི་རང་
རྒྱལ་མི་བཞེད་པ་ནི་མིན་འདྲ་ཞིང་། དེ་ལྟར་ན་ཚོགས་སྤྱོད་པ་གཉིས་ཀྱང་དྲོད་རྩེ་གཉིས་ནས་སངས་རྒྱས་ཀྱི་
རིགས་སུ་འགྱུར་བ་སྲིད་པ་ཉན་ཐོས་དང་མཚུངས་ཏེ། དེ་དག་གི་ལམ་བགྲོད་ཚུལ་ཉན་ཐོས་དང་མཚུངས་པར་
གསུངས་པའི་ཕྱིར། ཡང་། ཁོ་ན་རེ། འོ་ན་ལུགས་འདིར་སྦྱོར་ལམ་དང་ལྡན་པའི་འཕགས་པ་མཐོང་སྒོམ་
མི་སློབ་པ་གསུམ་ཆར་ཡོད་པར་འདོད་པ་ལྟར་ཚོགས་ལམ་དང་ལྡན་པའི་འཕགས་པ་ཡང་ཡོད་པར་འདོད་དམ།
375



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཞེ་ན། དེ་ཡང་འདོད་དགོས་ཏེ། དཔེར་ན། རང་རྒྱལ་ཚོགས་ལམ་སྲིད་པ་མཐའ་མ་བ་དང་། བྱང་
སེམས་ཚོགས་ལམ་སྲིད་པ་མཐའ་མ་བ་ལྟ་བུ་རྣམས་སྦྱོར་ལམ་དྲོད་མ་ཐོབ་གོང་དུ་ཚོགས་ལམ་ལ་གནས་པ་ཡིན་ལ།
དྲོད་ནས་ཟད་མི་སྐྱེ་ཤེས་ཀྱི་བར་མངོན་དུ་བྱེད་པའི་ཚེ་ན་ཡང་སྦྱོར་ལམ་བཞིན་དུ་ཚོགས་ལམ་གྱི་གཏོང་རྒྱུ་ཡང་མ་
བྱུང་བས་ན་དེ་དང་ལྡན་པར་འདོད་པ་ལས་འོས་མེད་པའི་ཕྱིར། འོན་ཀྱང་འཕགས་པ་དེ་དག་གི་རྒྱུད་ལ་
ཚོགས་ལམ་ཡོད་པར་ནི་ཁས་མི་ལེན་ནོ། ། དེས་ན་ཚོགས་ལམ་དང་ལྡན་ན་ཚོགས་ལམ་པ་ཡིན་པས་མ་ཁྱབ་ལ།
དེ་ནི་སྦྱོར་ལམ་ལ་ཡང་མཚུངས་ཤིང་། འཕགས་པའི་རྒྱུད་ལ་ཚོགས་ལམ་ལྡན་ཡང་འཕགས་པའི་རྒྱུད་ལ་ལྡན་
པའི་ཚོགས་ལམ་མེད་པའི་ཁྱད་པར་འབྱེད་དགོས་པ་དང་། སྦྱོར་ལམ་གྱི་ཐོབ་པ་སྦྱོར་ལམ་མ་ཡིན་པ་བཞིན་དུ་
ཚོགས་ལམ་གྱི་ཐོབ་པ་ཡང་ཚོགས་ལམ་མ་ཡིན་ནོ། ། ཡང་། འོ་ན། ལུགས་འདིར་མཐོང་ལམ་སྐྱེས་པས་སོ་སྐྱེ་
གཏོང་བ་དང་། སྒོམ་ལམ་སྐྱེས་པས་མཐོང་ལམ་གཏོང་བ་དང་། མི་སློབ་ལམ་ཐོབ་པས་སྒོམ་ལམ་གཏོང་
བར་འདོད་བཞིན་དུ་འཕགས་ལམ་ཐོབ་པས་ཚོགས་སྦྱོར་དང་། སོ་སྐྱེའི་ལམ་གཏོང་བར་མི་འདོད་པའི་རྒྱུ་
མཚན་ཅི་ཞེ་ན། ཡོད་དེ། ལུགས་འདིར་མཐོང་ལམ་ཐོབ་པས་སོ་སྐྱེ་གཏོང་ཞེས་པའི་སོ་སྐྱེ་ནི་སྔར་བཤད་པ་
ལྟར་ལམ་བདེན་གྱི་མ་ཐོབ་པ་ལ་བྱེད་པ་ཡིན་པ་ལས་ཚོགས་སྦྱོར་གྱི་ལམ་ལ་བྱེད་པ་མིན་ལ། མ་ཐོབ་པ་དེ་ནི་
ལམ་བདེན་ཐོབ་པ་དང་བཏང་བའི་ཕྱིར་མཐོང་ལམ་སྐྱེས་པས་སོ་སྐྱེ་གཏོང་བར་འདོད་པ་དང་། ཟག་མེད་ཀྱི་
ལམ་གསུམ་ནི་སྔ་མ་སྔ་མ་ཕྱི་མ་ཕྱི་མའི་སྐལ་མཉམ་གྱི་རྒྱུ་བྱེད་པས་མཐོང་ལམ་གྱི་རིགས་འདྲའི་རྒྱུན་ཕྱི་མ་སྒོམ་ལམ་
དུ་གྱུར་པ་དང་མཐོང་ལམ་གྱི་མིང་བཏང་བ་དང་། སྒོམ་ལམ་གྱི་རིགས་རྒྱུན་ཕྱི་མ་མི་སློབ་ལམ་དུ་གྱུར་བ་ན་སྒོམ་
ལམ་གྱི་མིང་བཏང་བ་ལ་བསམས་ནས་དེ་དང་དེ་གཏོང་བར་འདོད་པ་ཡིན་ལ། ཚོགས་སྦྱོར་གྱི་ལམ་གཉིས་ནི་
ཟག་བཅས་ཡིན་པས་ཟག་མེད་ཀྱི་སྐལ་མཉམ་གྱི་རྒྱུར་མི་རུང་བས་རིགས་རྒྱུན་ཕྱི་མ་མཐོང་ལམ་སོགས་སུ་མི་
འགྱུར་ལ། ཟག་མེད་ལམ་བདེན་ཚོགས་སྦྱོར་གྱི་གཏོང་རྒྱུར་ཡང་མི་རུང་བའི་ཕྱིར། དེས་ན། ས་འཕོས་པ་
སོགས་ཀྱི་གཏོང་རྒྱུ་མ་བྱུང་གི་བར་དུ་ལྡན་པར་འདོད་པའོ། ། འོན་ཀྱང་རིགས་པ་འདིས་ནི་ཚོགས་ལམ་གྱིས་སྦྱོར་
ལམ་གྱི་སྐལ་མཉམ་གྱི་རྒྱུ་བྱེད་པ་ན་ཚོགས་ལམ་བཏང་བ་དང་། དྲོད་སོགས་བཞི་པོ་ཡང་སྔ་མ་སྔ་མ་ཕྱི་མ་ཕྱི་
མས་གཏོང་བ་དང་། སྒོམ་ལམ་འབྲིང་གིས་སྒོམ་ལམ་ཆུང་དུ་གཏོང་བ་སོགས་སུ་ཐལ་བའི་རིགས་པའི་གནོད་
བྱེད་འཇུག་མོད་ཀྱང་། གྲུབ་མཐའི་འདོད་ཚུལ་ཡིན་པའི་ཕྱིར་རིགས་འགྲེ་ཁྱོན་གཅིག་ཏུ་མ་བཏང་བའི་འཛིན་
376



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ། །
མཚམས་ཤེས་པར་བྱ་སྟེ་མཐའ་དག་འགོད་པར་མ་ལངས་སོ། ། ཡང་སོ་སྐྱེའི་ལམ་ཞེས་པ་ནི་གྲུབ་མཐའ་གོང་མ་
ལྟར་ཚོགས་སྦྱོར་གང་རུང་ལ་བྱེད་པ་ལས་འཇིག་རྟེན་པའི་ལམ་ཐམས་ཅད་ལ་མི་བྱེད་དོ། ། འོ་ན་ཚོགས་ལམ་
གཏོང་ཚུལ་ཇི་ལྟར་ཞེ་ན། དེའི་དཔྱད་པ་ནི་འོག་ཏུ་འཆད་དོ། ། །
ཐར་པ་ཆ་མཐུན་བཤད་པ། །
དེ་ཡི་སྔོན་དུ་ཐར་ཆ་མཐུན། ། ཞེས་སོགས་ཀྱི་སྐབས་སུ། སྦྱོར་ལམ་གྱི་སྔོན་དུ་དེའི་རྒྱུ་ཐར་པའི་ཆ་དང་
མཐུན་པའི་དགེ་བ་འགྲོ་དགོས་ལ། དེ་ཡང་ཐར་པ་ཞེས་པའི་གཙོ་བོ་ནི་མྱང་འདས་ལ་བྱེད་པ་ཡིན་མོད་ཀྱང་།
མྱུར་བ་སྲིད་པ་གསུམ་གྱིས་ཐར། ། ཞེས་པའི་དངོས་བསྟན་གྱི་ཐར་པ་ལ་ནི་རྒྱུན་ཞུགས་ཀྱི་འབྲས་བུ་སོགས་དགེ་
སྦྱོང་ཚུལ་གྱི་འབྲས་བུ་ཐམས་ཅད་འཇོག་པར་སྣང་སྟེ། འགྲེལ་པ་མངོན་པའི་རྒྱན་ལས། སྐྱེ་བ་དང་པོ་ལ་
ཐར་པའི་ཆ་མཐུན་དང་། གསུམ་པ་ལ་དགེ་སྦྱོང་ཚུལ་གྱི་འབྲས་བུ་རྣམས་བསྐྱེད་པར་བྱེད་དེ། ཞེས་གསུངས་
པའི་ཕྱིར། སྲིད་པའམ་སྐྱེ་བ་གསུམ་གྱིས་ཐར་པ་ནི་དབང་རྣོན་བརྩོན་པ་དང་ལྡན་པ་དག་གི་དབང་དུ་བྱས་པ་
ཡིན་གྱི་གཞན་དག་ལ་ནི་མ་ངེས་ཤིང་། དེ་བས་ཀྱང་ཤིན་ཏུ་མྱུར་བ་འགའ་ཞིག་ནི་ཚེ་གཉིས་ལ་ཐར་པའང་ཡོད་
དེ། ཚེ་དངཔོ་ལ་ཐར་པའི་ཆ་མཐུན་གྱི་ཚོགས་བསགས། ཚེ་གཉིས་པ་དེ་ཁོ་ན་ལ་ངེས་འབྱེད་ཆ་མཐུན་དང་
འཕགས་ལམ་གཉིས་ཀ་མངོན་དུ་བྱེད་པ་སྲིད་པའི་ཕྱིར་ཏེ། དངོས་གཞི་དེ་ཉིད་ལ་བདེན་མཐོང་། ། ཞེས་པའི་
དོན་དང་མཚུངས་པའི་ཕྱིར། ཐར་པའི་ཆ་མཐུན་བསྐྱེད་ནས་ཚེ་གསུམ་དང་གཉིས་ལ་ཐར་ཚུལ་བཤད་པ་དེ་
ཡང་ཉན་རང་འགའ་ཞིག་གི་དབང་དུ་བྱས་ཀྱི། བྱང་སེམས་ལ་ནི་མ་ཡིན་ཏེ། བྱང་སེམས་ཀྱིས་ནི་སེམས་
ཅན་ཐམས་ཅད་ཀྱི་དོན་དུ་སངས་རྒྱས་ཐོབ་འདོད་ཀྱི་སེམས་བསྐྱེད་པའི་ཐར་པའི་ཆ་མཐུན་གྱི་དགེ་བ་བསྐྱེད་ནས་
ཚོགས་ལམ་གྱི་གནས་སྐབས་སུ་གྲངས་མེད་གསུམ་གྱི་ཚོགས་དང་མཚན་རྣམ་པར་སྨིན་པ་ཅན་གྱི་ལས་མཐར་ཕྱིན་
པར་བསགས་དགོས་པས་ཚེ་གསུམ་དང་གཉིས་ལ་འཕགས་ལམ་ཐོབ་མི་ནུས་པ་རིགས་པས་འགྲུབ་པའི་ཕྱིར།
འོ་ན། ཉན་རང་ལས་བྱང་སེམས་དབང་པོ་རྟུལ་བ་དང་། བརྩོན་འགྲུས་ཆུང་བར་ཐལ་བའི་སྐྱོན་དུ་འགྱུར་
རོ། ། ཞེ་ན། མི་འགྱུར་ཏེ། བྱང་སེམས་ནི་ཉན་རང་ལས་དབང་པོ་ཆེས་ཆེར་རྣོ་ཞིང་། བརྩོན་འགྲུས་དང་
སེམས་བསྐྱེད་ཀྱང་བརྒྱ་འགྱུར་སྟོང་འགྱུར་གྱིས་ཆེ་བ་ཡིན་ལ། དེ་ལྟ་ན་ཡང་ཉན་རང་གི་འཕགས་ལམ་དང་།
377



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
།
བྱང་ཆུབ་ནི་དེ་ཙམ་གྱིས་ཐོབ་དཀའ་བ་མ་ཡིན་པས་བརྩོན་འགྲུས་ཆེ་ཞིང་དབང་པོ་རྣོ་བ་རྣམས་ཀྱིས་ཚེ་གཉིས་
དང་གསུམ་ལ་ཐོབ་པའང་སྲིད་ལ། སངས་རྒྱས་ཀྱི་སྐུ་གསུང་ཐུགས་ཀྱི་ཡོན་ཏན་གྱི་ཆ་ཤས་རེ་རེ་འགྲུབ་པ་ལ་
ཡང་བསོད་ནམས་རྒྱ་ཆེ་གྲངས་མེད་པ་གསོགས་དགོས་པའི་ཕྱིར་ཏེ། བློ་གྲོས་མི་ཟད་པས་བསྟན་པའི་མདོ་ལས།
དུས་གསུམ་གྱི་སོ་སོའི་སྐྱེ་བོ་དང་ཉན་རང་ཐམས་ཅད་ཀྱི་བསོད་ནམས་བཅུ་འགྱུར་གྱིས་སངས་རྒྱས་ཀྱི་བ་སྤུའི་
ཁུང་བུ་གཅིག་དང་། བ་སྦུའི་ཁུང་བུ་ཐམས་ཅད་འགྲུབ་པའི་བསོད་ནམས་བརྒྱ་འགྱུར་གྱིས་དཔེ་བྱད་གཅིག་
དང་། དཔེ་བྱད་བརྒྱད་ཅུ་པོ་ཐམས་ཅད་འགྲུབ་པའི་བསོད་ནམས་སྟོང་འགྱུར་གྱིས་མཛོད་སྤུ་དང་གཙུག་ཏོར་
མ་གཏོགས་པའི་མཚན་སུམ་ཅུ་གང་རུང་གཅིག་འགྲུབ་པ་སོགས་གསུངས་པས་ཉན་རང་ཐམས་ཅད་ཀྱི་བསོད་
ནམས་གཅིག་ཏུ་བསྒྲིལ་ཀྱང་སངས་རྒྱས་ཀྱི་བ་སྤུའི་ཁུང་བུ་གཅིག་ཀྱང་མི་འགྲུབ་ན་ཡོན་ཏན་མཐའ་དག་པ་ནི་
སྨོས་ཀྱང་ཅི་དགོས་པའི་ཕྱིར། དེས་ན་དུས་རིང་དུ་ཐོགས་པའང་ཚོགས་རྒྱ་ཆེ་ཚད་མེད་པ་གསོགས་དགོས་པའི་
དབང་གིས་ཡིན་པ་ལས། དབང་པོ་རྟུལ་བ་དང་བརྩོན་འགྲུས་ཆུང་བས་ཐོགས་པ་མ་ཡིན་ནོ། ། ཡང་། ཁོ་ན་
རེ། སངས་རྒྱས་ཀྱི་གོ་འཕང་ཐོབ་པ་ལ་དེ་ལྟར་ཡིན་དུ་ཆུག་ཀྱང་བྱང་སེམས་ཀྱི་འཕགས་ལམ་ཐོབ་པ་ལ་ཡུན་དེ་
ཙམ་མི་ཐོགས་སོ། ། ཞེ་ན། གྲུབ་མཐའ་གོང་མ་ལྟར་ན་བྱང་སེམས་ཀྱི་འཕགས་ལམ་དང་སངས་རྒྱས་ཐོབ་པ་
གཉིས་ལ་ཡུན་རིང་ཐུང་གི་ཁྱད་པར་ཆེ་ཡང་། ལུགས་འདིར་ཙམ་གྱི་ཁྱད་པར་མེད་དེ། ཅིའི་ཕྱིར་ན།
ཚོགས་ལམ་གྱི་གནས་སྐབས་སུ་གྲངས་མེད་གསུམ་གྱི་ཚོགས་དང་། མཚན་རྣམ་པར་སྨིན་པ་ཅན་གྱི་ལས་སོགས་
ཚང་མ་བསགས་ཏེ། གཞོན་ནུ་སྲིད་པ་མཐའ་མ་པའི་ཚེ་མཚན་དཔེ་སོགས་འགྲུབ་ཟིན་ཅིང་། དེའི་རྗེས་སུ་
སྦྱོར་ལམ་དྲོད་ནས་ཟད་མི་སྐྱེ་ཤེས་ཀྱི་བར་སྟན་ཐོགས་(ཐོག་)གཅིག་ལ་བགྲོད་པར་འདོད་པས་ན། བྱང་
སེམས་ཀྱི་འཕགས་ལམ་དང་། ཟད་མི་སྐྱེ་ཤེས་ཀྱི་བར་ལ་ཡུད་ཙམ་འགའ་ཞིག་ཙམ་གྱི་ཁྱད་པར་ལས་མེད་དོ། །
སངས་རྒྱས་སུ་མ་ཟད་བསེ་རུ་ལྟ་བུའི་རང་རྒྱལ་གྱི་འཕགས་ལམ་ཡང་ཐར་པའི་ཆ་མཐུན་བསྐྱེད་ནས་ཚེ་གཉིས་
གསུམ་ལ་ཐོབ་པར་མི་ནུས་ཏེ། བསེ་རུ་བསྐལ་པ་བརྒྱ་ཡི་རྒྱུས། ། ཞེས་བསྐལ་པ་བརྒྱར་ཚོགས་བསགས་དགོས་
པར་བཤད་པའི་ཕྱིར། །
ཐོས་བསམ་ལས་བྱུང་ལས་གསུམ་མོ། ། ཞེས་སོགས་ཀྱི་སྐབས་སུ། ། ཐར་པའི་ཆ་མཐུན་གྱི་དགེ་བ་དེ་ཡང་
ངོ་བོ་ཐོས་བྱུང་དང་། བསམ་བྱུང་གང་རུང་གི་དགེ་བ་གཙོ་ཆེ་བ་ཡིན་གྱི་སྒོམ་བྱུང་ནི་མེད་དེ་རྣམ་གཡེང་གི་ས་
378



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
།
པ་ཡིན་པའི་ཕྱིར། ། སྒོ་གསུམ་གྱི་ནང་ནས་ནི་ཡིད་གཙོ་བོར་གྱུར་པ་ཡིན་ལ། དེས་ཀུན་ནས་བསླངས་པའི་ལུས་
ངག་གི་ལས་ཀྱང་ཐར་པའི་ཆ་མཐུན་ཡིན་ནོ། ། རྟེན་ནི་དང་པོར་གླིང་གསུམ་གང་རུང་གི་མི་ཁོ་ནའི་ནང་ནས་
འཕེན་པར་བྱེད་ཀྱི་ལྷ་དང་། ངན་སོང་བ་དང་། སྒྲ་མི་སྙན་པ་རྣམས་ཀྱི་རྟེན་ལ་ནི་མ་ཡིན་ནོ། ། འོ་ན་ཐར་
པའི་ཆ་མཐུན་དང་ཚོགས་ལམ་གཉིས་དོན་གཅིག་གམ་མི་གཅིག་ཞེ་ན། ལུགས་འདིར་ནི་དོན་མི་གཅིག་སྟེ།
ཐར་པའི་ཆ་མཐུན་ནི་གཙོ་བོར་ཐོས་བསམ་གང་རུང་གིས་བསྡུས་པའི་འདོད་པའི་སས་བསྡུས་ཡིན་ལ། ཚོགས་
ལམ་ལ་ནི་བསམ་གཏན་ས་དྲུག་གི་ངོ་བོར་གྱུར་པའི་སྒོམ་བྱུང་ཡོད་པའི་ཕྱིར་དང་། ཚོགས་ལམ་གྱི་གཙོ་བོ་ཡང་
དྲན་པ་ཉེར་གཞག་གི་ངོ་བོར་གྱུར་པའི་ཞི་ལྷག་ལ་བྱེད་པར་གོང་དུ་བཤད་ཟིན་པ་ལྟར་ཡིན་པའི་ཕྱིར། དེས་ན་
ཐར་པའི་ཆ་མཐུན་གྱི་དགེ་བ་ཡིན་ན་ཚོགས་ལམ་ཡིན་པས་ཁྱབ་ཀྱང་། ཚོགས་ལམ་ཡིན་ན་ཐར་པའི་ཆ་མཐུན་
ཡིན་པས་མ་ཁྱབ་ཞེས་བྱ་ལ། ལུགས་འདིའི་བསམ་དོན་ལྟར་ན། ཐར་པ་གསུམ་པོ་གང་རུང་གི་བྱང་ཆུབ་ཏུ་
སེམས་བསྐྱེད་པ་ནས། ཚོགས་ལམ་གྱི་ངོ་བོར་གྱུར་པའི་སྒོམ་བྱུང་མ་ཐོབ་བར་གྱི་ཐར་པ་དོན་གཉེར་གྱི་བསམ་
པས་ཟིན་པའི་དགེ་བ་ཐམས་ཅད་དང་། དེ་ནས་ཀྱང་སྦྱོར་ལམ་མ་ཐོབ་བར་གྱི་ཐོས་བསམ་ལས་བྱུང་བའི་དགེ་
བ་རྣམས་ཐར་པའི་ཆ་མཐུན་དུ་འཇོག་ལ། སྒོམ་བྱུང་རྣམས་ཐར་པའི་ཆ་མཐུན་དུ་མི་འཇིག་པར་མངོན་ནོ། །
འདི་དག་ཀྱང་གྲུབ་མཐའི་འདོད་ཚུལ་ཡིན་པ་ལས་དོན་ལ་གནས་པར་ནི་མ་མངོན་ཏེ། ཅིའི་ཕྱིར་ན། ཐར་
པའི་ཆ་མཐུན་གྱི་སྒྲ་བཤད་འཇོག་པ་ན་ཐར་པ་ནི་མྱང་འདས་དང་དེའི་ཆ་ནི་ཐོབ་བྱེད་ཀྱི་རྒྱུ་ངེས་འབྱེད་ཆ་མཐུན་
ཡིན་ལ། དེ་ལ་ཕན་པའི་རྒྱུ་མཚན་གྱིས་འཇོག་པ་གང་ཞིག དེ་ནི་ཚོགས་ལམ་གྱི་ངོ་བོར་གྱུར་པའི་སྒོམ་བྱུང་
ལ་ཡང་མཚུངས་པའི་ཕྱིར། ཡང་འོ་ན། ཐར་པའི་ཆ་མཐུན་ལ་ཚོགས་ལམ་གྱིས་ཁྱབ་ན་གོང་དུ་ཚོགས་ལམ་
སྐྱེ་བའི་རྟེན་ལ་ཀླུ་དང་འདོད་གཟུགས་ཀྱི་ལྷ་ཡང་འཇོག་པ་དང་། འདིར་ཐར་པའི་ཆ་མཐུན་སྐྱེ་བའི་རྟེན་ལ་
གླིང་གསུམ་གྱི་མི་མ་གཏོགས་མི་འཇོག་པ་གང་ཞེ་ན། གོང་དུ་བཤད་པ་ནི་ཚོགས་ལམ་སྤྱི་ཙམ་སྐྱེ་བའི་དབང་དུ་
བྱས་ལ། འདིར་ནི་དང་པོར་སྐྱེ་བའི་དབང་དུ་བྱས་པའི་ཕྱིར་མི་འགལ་ལོ། ། འོ་ན། ཐར་པའི་ཆ་མཐུན་དང་
ཚོགས་ལམ་དེ་དག་ཇི་ལྟར་གཏོང་ཞེ་ན། འདི་ནི་རྩ་འགྲེལ་རྣམས་ལས་དངོས་སུ་གསལ་ཁ་མ་གསུང་ཡང་གྲུབ་
མཐའི་འདོད་ཚུལ་ལྟར་ན་ཚོགས་ལམ་གྱི་ངོ་བོར་གྱུར་པའི་འདོད་པའི་དགེ་བ་གཟུགས་ཅན་སོ་ཐར་གྱི་སྡོམ་པ་
ལྟར་བུ་རྣམས་ནི་རང་རང་གི་གཏོང་རྒྱུས་གཏོང་བ་དང་། དེར་གྱུར་པའི་འདོད་གཏོགས་དགེ་བ་གཟུགས་ཅན་
NO
379



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མ་ཡིན་པ་རྣམས་ནི། རྩི་ཆད་གོང་དུ་སྐྱེས་པ་ལས། ། ཞེས་པ་ལྟར་དང་། དེའི་ངོ་བོར་གྱུར་པའི་སྒོམ་བྱུང་
རྣམས་ནི། བསམ་གཏན་གཏོགས་པའི་དགེ་བ་ནི། ས་འཕོས་ཉམས་པ་དག་གིས་གཏོང་། ཞེས་དང་།
འཕགས་པས་དེ་དག་ས་བོར་ནས། ། གཏོང་ངོ་འཕགས་མིན་འཆི་བས་སོ། ། ཞེས་སྔར་སྦྱོར་ལམ་གྱི་གཏོང་ཚུལ་
བཤད་པ་རྣམས་དང་མཚུངས་པར་འདོད་ཆོག་པ་འདྲ་སྙམ་ཡང་ད་དུང་དཔྱད་པར་མཛོད་ཅིག ཚོགས་སྦྱོར་
གྱི་སྐོར་ལུགས་འདིའི་འདོད་ཚུལ་ཐུན་མོང་མ་ཡིན་པ་རྣམས་ཡིག་ཆ་ཕལ་ཆེར་དུ་ཧ་ཅང་གསལ་བར་བཀོད་པ་མི་
སྣང་བས་དོགས་དཔྱོད་དང་བཅས་ཅུང་ཞིག་སྤྲོས་ཏེ་བཀོད་པའོ། ། ཡང་། སྦྱོར་ལམ་གྱི་མཉམ་བཞག་གི་བློ་དེ་
དག་བློ་རིགས་གང་དུ་གཏོགས་ཞེ་ན། ལུགས་འདིར་ནི་ཡིད་དཔྱོད་དང་། བཅད་ཤེས་གང་རུང་དུ་གཏོགས་
པར་བཞེད་པ་འདྲའོ། །
མཐོང་ལམ་བཤད་པ།
འཇིག་རྟེན་པ་ཡི་ཆོས་མཆོག་ལས། ། ཆོས་ཀྱི་བཟོད་པ་ཟག་པ་མེད། ཅེས་སོགས་ཀྱི་སྐབས་སུ་མཐོང་
ལམ་བཤད་པ་སྟེ། འཇིག་རྟེན་པའི་ཆོས་མཆོག་དེ་ལས་ནི། དེ་དང་དམིགས་པ་མཚུངས་པ་འདོད་པའི་སྡུག་
བདེན་ལ་དམིགས་པའི་ཆོས་ཀྱི་བཟོད་པ་ཟག་པ་མེད་པའི་ཡེ་ཤེས་སྐྱེ་ལ། འདིས་ནི་སོ་སོའི་སྐྱེ་བོ་ལ་བརྟགས་
མིན་ཐོབ་པས་སྤངས་པར་བྱེད་དོ། ། དེའི་རྗེས་སུ་འདོད་པའི་སྡུག་བསྔལ་ལ་དམིགས་པའི་ཆོས་ཤེས་སྐྱེ་ལ། དེ་
ནས་རིམ་པ་བཞིན་གོང་མ་གཉིས་ཀྱི་སྡུག་བདེན་ལ་དམིགས་པའི་རྗེས་བཟོད་དང་། རྗེས་ཤེས་དང་། འདོད་
པའི་ཀུན་འབྱུང་ཆོས་བཟོད། ཆོས་ཤེས་གཉིས། གོང་མའི་ཀུན་འབྱུང་རྗེས་བཟོད། རྗེས་ཤེས་གཉིས།
འདོད་པའི་འགོག་པ་ཆོས་བཟོད། ཆོས་ཤེས་གཉིས། གོང་མའི་འགོག་པ་རྗེས་བཟོད། རྗེས་ཤེས་གཉིས།
འདོད་པའི་ལམ་ཆོས་བཟོད་ཆོས་ཤེས་གཉིས། གོང་མའི་ལམ་རྗེས་ཤེས་བཟོད་རྗེས་གཉིས་ཏེ་བཟོད་ཤེས་སྐད་
ཅིག་མ་བཅུ་དྲུག་མཉམ་བཞག་ཐུན་གཅིག་ལ་རིམ་ཅན་དུ་སྐྱེ་བར་འདོད་ཅིང་། བཅུ་དྲུག་པོ་དེ་དག་ལ་བདེན་
པ་མངོན་པར་རྟོགས་པ་ཞེས་ཀྱང་བྱ་སྟེ། དེ་ལྟར་བདེན་པ་མངོན་རྟོགས་འདི། ། སེམས་བཅུ་དྲུག་གོ། ཞེས་
གསུངས་པའི་ཕྱིར། དེས་ན་ལུགས་འདིར་བདེན་པ་མངོན་རྟོགས་ཡིན་ན་མཐོང་ལམ་ཡིན་པས་མ་ཁྱབ་སྟེ།
བཅུ་དྲུག་པ་ལམ་རྗེས་ཤེས་སྒོམ་ལམ་དུ་འདོད་པའི་ཕྱིར། སྐད་ཅིག་མ་དང་པོ་བཅོ་ལྔ་ནི་མཐོང་བའི་ལམ་ཡིན་
380



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
།
ཏེ། བཟོད་པ་བརྒྱད་པོ་ནི་རང་རང་གི་དམིགས་ཡུལ་བདེན་པ་སྔར་མ་མཐོང་བ་ལས་གསར་དུ་མངོན་སུམ་དུ་
མཐོང་བའི་ཕྱིར་དང་། ཤེས་པ་སྔ་མ་བདུན་ཡང་མཐོང་བའི་བྱ་བ་མ་རྫོགས་པའི་ཕྱིར་མཐོང་ལམ་དུ་འཇོག་ལ།
བཅུ་དྲུག་པ་ལམ་རྗེས་ཤེས་ནི་སྔ་མ་རྣམས་ཀྱིས་མཐོང་ཟིན་གོམས་པར་བྱས་པ་ལས་གསར་དུ་མཐོང་བ་མ་ཡིན་
ཞིང་། བཅོ་ལྔ་པ་ནས་མཐོང་བའི་བྱ་བ་ཡང་རྫོགས་པའི་ཕྱིར་བཅུ་དྲུག་པ་ནི་སྒོམ་ལམ་དུ་འདོད་དོ། ། འདིར་
འགྲེལ་པ་མངོན་པའི་རྒྱན་དུ། བཅུ་བཞི་པ་མན་ཆད་ཀྱིས་ནི་ཁམས་གོང་མའི་ལམ་མ་མཐོང་བའི་ཕྱིར་མཐོང་
ལམ་དུ་མ་བཤད་དོ། ། ཞེས་པ་ཞིག་གསུངས་འདུག་པ་ནི། མཐོང་བའི་བྱ་བ་རྫོགས་པའི་མཐོང་ལམ་དུ་མ་
བཤད་པའི་དོན་ཡིན་པ་ལས། སྤྱིར་མཐོང་ལམ་མ་ཡིན་པའི་དོན་ནི་མ་ཡིན་ཏེ། དེ་ལྟར་ཡིན་ན་མཐོང་ལམ་
ལ་བཅོ་ལྔ་པ་ལམ་རྗེས་བཟོད་ཀྱིས་ཁྱབ་པར་ཐལ་བ་དང་། རྩ་བར། དེ་ལ་སྐད་ཅིག་བཅོ་ལྔ་ནི། མ་མཐོང་
མཐོང་ཕྱིར་མཐོང་བའི་ལམ། ། ཞེས་གསུངས་པ་དང་འགལ་བ་མ་ཟད། འགྲེལ་པ་མངོན་པའི་རྒྱན་རང་དུ་
ཡང་། བཅུ་དྲུག་པོ་དེ་དག་ལས་སྐད་ཅིག་མ་དང་པོ་བཅོ་ལྔ་ནི་མཐོང་བའི་ལམ་ཡིན་ཏེ། བདེན་པ་རྣམས་
སྔར་མ་མཐོང་བ་མངོན་སུམ་དུ་མཐོང་བའི་ཕྱིར་རོ། ། ཞེས་གསུངས་པ་དང་ཡང་འགལ་བར་འགྱུར་ལ། གྲུབ་
མཐའ་གོང་འོག་ཐམས་ཅད་ཀྱིས་མཐོང་ལམ་གྱི་རྣམ་བཞག་མཐའ་དག་དང་ཡང་འགལ་བར་འགྱུར་བས་མཁས་
པའི་གསུང་རླངས་པ་ལ་འཁྲུལ་བར་མི་བྱའོ། ། མཐོང་ལམ་གྱི་སྐད་ཅིག་མ་འདི་དག་ཀྱང་སྔར་བཤད་པ་ལྟར་བྱ་
རྫོགས་ཀྱི་སྐད་ཅིག་མ་ལ་བྱེད་པ་ལས། དུས་ཀྱི་ཐུང་མཐའི་སྐད་ཅིག་མ་ནི་མ་ཡིན་ཏེ། འགྲེལ་པ་མངོན་པའི་
རྒྱན་ལས། སྐད་ཅིག་མ་ཡང་ཤེས་བྱ་ལ་ཤེས་པ་སྐྱེ་བའི་བྱ་བ་རྫོགས་པའི་སྐད་ཅིག་མ་ཡིན་གྱིས། དུས་མཐའི་
སྐད་ཅིག་མ་ནི་མ་ཡིན་ཏེ། ཞེས་གསུངས་པའི་ཕྱིར། གཞན་ཡང་ལམ་བགྲོད་ཚུལ་འདི་དག་གི་སྐད་ཅིག་མ་
རྣམས་དུས་མཐའི་སྐད་ཅིག་མར་འདོད་ན་ནི་རིགས་པའི་གནོད་བྱེད་ཀྱང་དུ་མ་འཇུག་སྟེ། དཔེར་ན། རང་
ཅག་གི་སྟོན་པ་ཐུགས་རྗེ་ཅན་གྱི་དབང་དུ་བྱས་ན། སྲོད་ལ་བདུད་བརྟུལ་(བཏུལ་)། གུང་ལ་མཉམ་པར་
བཞག ཐོ་རངས་མངོན་པར་རྫོགས་པར་སངས་རྒྱས་ཞེས་ཁྱིམ་པ་ཚུན་ལ་རླུང་ལྟར་གྲགས་པ་ཡིན་མོད།
གུང་ལ་མཉམ་པར་བཞག་ཅེས་པའི་གུང་ནི་མཚན་གྱི་གུང་དང་། མཉམ་བཞག་གི་ཐོག་མ་སྦྱོར་ལམ་དྲོད་ནས་
བྱེད་དགོས་ལ། ལུགས་འདིར་དྲོད་ནས་ཟད་མི་སྐྱེ་ཤེས་ཀྱི་བར་ལམ་བགྲོད་ཚུལ་གྱི་སྐད་ཅིག་མ་ཇི་ཙམ་ཡོད་ན།
དྲོད་ཆུང་འབྲིང་ཆེ་གསུམ་རེ་རེ་ལ་འདོད་པའི་བདེན་བཞིའི་མི་རྟག་སོགས་བཅུ་དྲུག་དང་། གོང་མ་གཉིས་
381



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
བསྡོམས་པའི་བཅུ་དྲུག་སྟེ་སུམ་ཅུ་རྩ་གཉིས་རེ་ཚང་བར་སྒོམ་པས་དྲོད་ཆུང་འབྲིང་ཆེ་གསུམ་བསྡོམས་པར་སྐད་
ཅིག་མ་དགུ་བཅུ་རྩ་དྲུག དེ་བཞིན་དུ་རྩེ་ མོ་ཆུང་འབྲིང་ཆེ་གསུམ་བསྡོམས་པར་ཡང་དགུ་བཅུ་རྩ་དྲུག་
བཟོད་པ་ཆུང་ངུ་ལ་སུམ་ཅུ་རྩ་གཉིས། བཟོད་པ་འབྲིང་ལ་བཤད་ཚུལ་གཉིས་ལས། མང་བར་འདོད་པའི་
ལུགས་ལྟར་ན་སྐད་ཅིག་མ་བཞི་བརྒྱ་དགུ་བཅུ་རྩ་བདུན། བཟོད་པ་ཆེན་པོ་དང་། ཆོས་མཆོག་ལ་སྐད་ཅིག་
མ་རེ་རེ་སྟེ་བསྡོམས་པས་སྦྱོར་ལམ་གྱི་གནས་སྐབས་སུ་སྐད་ཅིག་མ་བདུན་བརྒྱ་ཉི་ཤུ་རྩ་གསུམ། དེའི་སྟེང་དུ་
མཐོང་ལམ་བཟོད་པ་བརྒྱད་དང་། ཤེས་པ་བརྒྱད་དེ་བཅུ་དྲུག སྲིད་རྩེའི་གཉེན་པོ་སྒོམ་ལམ་བར་ཆད་མེད་
ལམ་དགུ་དང་། རྣམ་གྲོལ་ལམ་དགུ་སྟེ་སྐད་ཅིག་མ་སུམ་ཅུ་རྩ་བཞི་བསྣན་པ་དང་བཅས་ཁྱོན་བསྒྲིལ་བར་སྦྱོར་
ལམ་དྲོད་ནས་ཟད་མི་ཤེས་ཀྱི་བར་སྐད་ཅིག་མ་བདུན་བརྒྱ་ལྔ་བཅུ་རྩ་བདུན་བར་མ་ཆད་དུ་བསྐྱེད་པའི་སྐད་ཅིག་
མ་མཐའ་མ་ལ་སངས་རྒྱས་པ་གང་ཞིག དེ་ཐམས་ཅད་དུས་ཀྱི་ཐུང་མཐའི་སྐད་ཅིག་མ་ཡིན་ན་ཆུ་སྲང་གཅིག་
གི་བཞི་ཆའི་ཡུན་ལ་དུས་མཐའི་སྐད་ཅིག་མ་དགུ་བརྒྱ་འབྱུང་བའི་ཕྱིར་དང༌། མཚན་གུང་ནས་ཐོ་རེངས་ཀྱི་
བར་ལ་ཡུད་ཙམ་ལྔའི་ཡུན་འབྱུང་ཞིང་། ཡུད་ཙམ་ལྔ་ལ་དུས་མཐའི་སྐད་ཅིག་མ་ས་ཡ་གཅིག་དང་བརྒྱད་ཁྲི་
འབྱུང་བ་ནི། སྐད་ཅིག་མ་བརྒྱ་ཉི་ཤུ་ལ། དེ་ཡི་སྐད་ཅིག་དེ་དག་ཀྱང་། དྲུག་ཅུ་ལ་ནི་ཐང་གཅིག་གོ།
ཡུད་ཙམ་ཉིན་ཞག་ཟླ་གསུམ་ནི། གོང་ནས་གོང་དུ་སུམ་ཅུ་འགྱུར། ཞེས་པ་ལྟར་གྱིས་རྩིས་ན་ཤེས་པའི་ཕྱིར།
དེས་ན་གུང་ལ་མཉམ་པར་བཞག་ནས་ཆུ་སྲང་གི་བཞི་ཆ་མ་རྫོགས་གོང་དུ་སྦྱོར་མཐོང་སྒོམ་གསུམ་གྱི་སྐད་ཅིག་མ་
ཐམས་ཅད་བསྐྱེད་ཟིན་ནས། ད་དུང་ཐོ་རེངས་མ་ཟིན་བར་དུ་སངས་མ་རྒྱས་པར་འདོད་མཁན་ནི་སུ་ཡང་མི་
སྲིད་པའི་ཕྱིར་ན་དེ་དག་དུས་མཐའི་སྐད་ཅིག་མ་མ་ཡིན་པ་ནི་རིགས་པས་ཀྱང་འགྲུབ་པ་ཡིན་ནོ། །
མཐོང་དམིགས་བྱ་བ་ཞེས་བྱའོ། ། ཞེས་སོགས་ཀྱི་སྐབས་སུ། བདེན་པ་མངོན་རྟོགས་དེ་དག་ཀྱང་རྗེས་
འབྲང་དང་བཅས་པའི་དབང་དུ་བྱས་ན་མཐོང་བའི་མངོན་པར་རྟོགས་པ་དང་། དམིགས་པའི་མངོན་པར་
རྟོགས་པ་དང་། བྱ་བའི་མངོན་པར་རྟོགས་པ་གསུམ་སྟེ། དང་པོ་ནི། བདེན་བཞིའི་རྣམ་པ་བཅུ་དྲུག་པོ་
གང་རུང་མངོན་སུམ་དུ་རྟོགས་པའི་ཟག་མེད་ཀྱི་ཤེས་རབ་རྣམས་དང་། གཉིས་པ་ནི། ཤེས་རབ་དེ་དག་
དང་མཚུངས་ལྡན་གྱི་སེམས་སེམས་བྱུང་རྣམས་དང་། གསུམ་པ་ནི་ཤེས་རབ་མཚུངས་ལྡན་དང་བཅས་པ་དང་།
དེ་དག་གི་རྗེས་འབྲང་མཚུངས་ལྡན་མ་ཡིན་པའི་ཚུལ་ཁྲིམས་དང་། མཚན་ཉིད་སྐྱེ་སོགས་དང་། ཐོབ་པ་ལ་
382



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ། །
སོགས་པ་རྣམས་ཀྱང་ཡིན་ལ། དེས་ན་བདེན་པ་མངོན་སུམ་དུ་རྟོགས་པའི་ཤེས་རབ་རྣམས་ནི་མཐོང་དམིགས་
བྱ་བ་གསུམ་ཆར་ཡིན་པ་དང་། ཤེས་རབ་དེ་དང་མཚུངས་ལྡན་རྣམས་ནི་དམིགས་པ་དང་བྱ་བའི་མངོན་
རྟོགས་གཉིས་ཆར་ཡིན་ཀྱང་དང་པོ་མ་ཡིན་པ་དང་། ཤེས་རབ་དེ་དག་དང་ལྷན་ཅིག་ཏུ་འབྱུང་ཡང་མཚུངས་
ལྡན་མ་ཡིན་པ་རྣམས་ནི་བྱ་བའི་མངོན་རྟོགས་ཁོ་ན་ལས་དང་པོ་གཉིས་མ་ཡིན་པར་འདོད་དོ། ། བདེན་པ་མངོན་
རྟོགས་དེ་དག་ནི་ཆོས་མཆོག་དང་ས་གཅིག་པའི་ཕྱིར་བསམ་གཏན་ས་དྲུག་ལ་བརྟེན་པ་ཡོད་དོ། ། བཟོད་པ་
བརྒྱད་དང་། ཤེས་པ་བརྒྱད་པོ་དེ་དག་ནི་གོ་རིམ་བཞིན་དུ་བར་ཆད་མེད་ལམ་དང་། རྣམ་གྲོལ་ལམ་ཡིན་ཏེ།
སྡུག་བསྔལ་ཆོས་བཟོད་ན་འདོད་པའི་སྡུག་བསྔལ་མཐོང་སྤང་གི་གཉེན་པོ་བར་ཆད་མེད་ལམ་དང་། སྡུག་
བསྔལ་ཆོས་ཤེས་ནི་དེས་དྲངས་པའི་རྣམ་གྲོལ་ལམ་ཡིན་པ་སོགས་རིགས་འགྲེས་ཤེས་སོ། ། མཐོང་ལམ་སྐྱེ་བའི་
ལུས་རྟེན་ནི་གླིང་གསུམ་གྱི་སྐྱེས་པ་བུད་མེད་དང་། འདོད་ལྷ་དྲུག་གི་རྟེན་ལ་སྐྱེ་བ་ཡོད་ལ། དེ་ལས་གཞན་པ་
ལནི་མེད་དོ། ། མཐོང་ལམ་གྱི་མཚན་ཉིད་ནི། ཚིག་སྐྱོན་བཅད་ན། རང་གི་དམིགས་ཡུལ་དུ་གྱུར་པའི་
བདེན་པའི་དེ་ཁོ་ན་ཉིད་སྔར་མ་མཐོང་བ་མངོན་སུམ་དུ་མཐོང་བའི་རིགས་སུ་གནས་པ་ཞེས་བྱའོ། ། གཞན་ཡང་
རྟེན་གྱི་གང་ཟག་གི་སྒོ་ནས་དབྱེ་ན་ཉན་རང་བྱང་སེམས་གསུམ་དང་། ཡུལ་གྱི་སྒོ་ནས་སྡུག་བསྔལ་མཐོང་བ་
སོགས་བཞི་དང་། ངོ་བོའི་སྒོ་ནས་བཟོད་ཤེས་གཉིས་དང་། རྣམ་པའི་སྒོ་ནས་སྡུག་བསྔལ་ཆོས་བཟོད་སོགས་
བཅོ་ལྔ་དང་། ཁམས་ཀྱི་གཉེན་པོའི་སྒོ་ནས་ཆོས་ཤེས་དང་རྗེས་ཤེས་གཉིས་རྣམས་སོ། ། ཡོན་ཏན་གྱི་ཁྱད་པར་
ནི། རང་རང་གི་སྤང་བྱ་མཐོང་སྤང་མ་ལུས་སྤངས་པ་དང་། བདེན་པའི་ཆོས་ཉིད་མངོན་སུམ་དུ་རྟོགས་པ་
དང་། མི་སྐྱེ་བའི་ཆོས་ཉིད་དྲུག་གམ་བརྒྱད་ཐོབ་པ་སོགས་དང་། འབྲས་བུའི་ཁྱད་པར་ནི་སྒོམ་ལམ་འདྲེན་
པར་བྱེད་པའོ། ། །
ཞུགས་པ་དང་འབྲས་གནས་ཀྱི་གང་ཟག་བཤད་པ།
།
དབང་པ་རྣོ་རྟུལ་དེ་དག་ཏུ། ། ཞེས་སོགས་ཀྱང་སྐབས་སུ། ། ཞུགས་པ་དང་འབྲས་གནས་ཀྱི་གང་ཟག་
བཤད་པ་སྟེ། དེ་ལ་སྤང་བྱ་ཅིག་ཅར་བ་དང་། སྤང་བྱ་རིམ་གྱིས་པ་གཉིས། ཕྱི་མ་དེ་ལ་ཡང་ཆགས་བྲལ་
སྔོན་སོང་དང་། འབྲས་བུ་རིམ་གྱིས་པ་གཉིས་ཡོད་ལ། དེ་དག་གང་གི་དབང་དུ་བྱས་ནའང་ཞུགས་པ་ཁོ་ན་
383



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
ཡིན་པ་ནི་ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་ནས། སྐད་ཅིག་བཅོ་ལྔ་པ་མན་ཆད་ལ་གནས་པ་
རྣམས་ཏེ། དེས་ན་ལུགས་འདིར་ཞུགས་པ་ལ་ཡང་འཕགས་པའི་གང་ཟག་གིས་ཁྱབ་པར་འདོད་དོ། ། ཀུན་
བཏུས་སོགས་གོང་མའི་ལུགས་ལ་སྤང་བྱ་ཅིག་ཅར་བ་ཡོད་པར་དངོས་སུ་བཤད་ལ། ལུགས་འདིར་རྩ་འགྲེལ་
ལས་དངོས་སུ་མ་གསུངས་པ་ལ་བརྟེན་ནས་ཕལ་ཆེར་གྱིས་མེད་པའི་ཁས་ལེན་འཛིན་སྲོལ་ལྟར། ཡིག་ཆར་ཅིག་
ཅར་བ་ཡོད་པའི་ཞལ་གསལ་འཁོད་པ་དག་གིས་ཀྱང་། མེད་པར་ཁས་བླངས་པའི་ཁ་རྗེས་སུ་འབྲང་དགོས་པ་
ཞིག་ཡོད་པར་སྣང་ཡང་། རྩོད་པའི་ཚེ་གཅིག་ཙམ་གཉིས་ཙམ་ལ་རྩིས་སུ་འཛིན་པ་ལས། གཞུང་རྩ་འགྲེལ་
དངོས་ཤུགས་ཀྱི་དོན་འགྲེལ་ཚུལ་རང་རང་གི་ཡིག་ཆར་གསལ་པ་བཞིན་ཁས་བླངས་ན་གཞུང་དོན་གྱི་གོ་བ་ཆགས་
པ་ལ་ཁྱད་ཆེ་བར་སྣང་བས། དེའི་དབང་དུ་བྱས་ན། རང་རེའི་མཁས་གྲུབ་ཆེན་པོས་དགེ་འདུན་ཉི་ཤུའི་སྤྱི་
དོན་དུ། ཁ་ཅིག་སྤང་བྱ་ཅིག་ཅར་བའི་རྒྱུན་ཞུགས་མངོན་པ་གོང་མ་བ་ཁོ་ནའི་ལུགས་ཡིན་གྱི་འོག་མ་བ་ལ་མ་
གྲགས་ཟེར་ན་མི་འཐད་དེ། མཛོད་ལས། ཉེར་བསྡོགས་མི་ལྕོགས་མེད་པ་ཡིས། ཐམས་ཅད་ལས་ནི་
འདོད་ཆགས་བྲལ། ། ཞེས་པའི་གཞུང་གིས་གྲུབ་པའི་ཕྱིར་ཏེ། ཉེར་བསྡོགས་མི་ལྕོགས་མེད་ལ་བརྟེན་ནས་
ཁམས་གསུམ་པོ་ཐམས་ཅད་ལ་ཆགས་བྲལ་བྱེད་པ་དང་བྱས་པ་བར་པ་གཉིས་ལ་མེད་པའི་ཕྱིར། ཞེས་གསུངས་
པ་ནི་ངེས་པར་དོན་ལ་གནས་ཏེ། ཇི་ལྟར་ཞེ་ན། གསུང་འདིས་ཉེར་བསྡོགས་མི་ལྕོགས་མེད་ལ་བརྟེན་ནས་
ཁམས་གསུམ་པོ་ཐམས་ཅད་ལ་ཅིག་ཅར་ཆགས་བྲལ་བྱེད་པར་འགྱུར་བ་དང་ཅིག་ཅར་ཆགས་བྲལ་བྱས་ཟིན་པ་
འབྲས་གནས་བར་པ་གཉིས་ལ་མེད་པར་དངོས་སུ་བསྟན་ནས། དེ་ལྟར་ཆགས་བྲལ་བྱེད་པར་བརྩོན་བཞིན་
པའི་ཅིག་ཅར་བའི་རྒྱུན་ཞུགས་དང་། བྱས་ཟིན་པའི་ཅིག་ཅར་བའི་དགྲ་བཅོམ་ཡོད་པར་ཤུགས་ལ་བསྟན་པར་
དྲངས་མ་ཐག་པའི་མཛོད་རྩ་བའི་ལུང་གིས་སྒྲུབ་པར་མཛད་པའི་ཕྱིར། དེ་ལྟ་མ་ཡིན་པར། གསུང་འདིས་
ཉེར་བསྡོགས་མི་ལྕོགས་མེད་ལ་བརྟེན་ནས་འདོད་ཉོན་སྤོང་ཕྱིར་དུ་བརྩོན་བཞིན་པའི་ཕྱིར་འོང་དང་། གོང་མ་
གཉིས་ཀྱི་ཉོན་མོངས་སྤོང་ཕྱིར་དུ་བརྩོན་བཞིན་པའི་ཕྱིར་མི་འོང་མེད་པར་བསྟན་པ་ཙམ་ཡིན་ན། དེ་གཉིས་
ཡོད་བཞིན་དུ་མེད་པར་བསྟན་པ་ཅིག་ཅར་བ་ཡོད་པའི་སྒྲུབ་བྱེད་ལྟ་ཞོག་མཁས་པའི་གསུང་དུ་མི་རུང་བའི་ཕྱིར་
རོ། ། དེ་ཡང་ཡིན་ཏེ། དེ་འདྲའི་འབྲས་གནས་བར་པ་གཉིས་སོ་སོ་ནས་ཡོད་པ་གནས་ལྔ་པར། མི་ལྕོགས་
མེད་འབྲས་ཐམས་ཅད་དོ། ། ཞེས་པས་ཉེར་བསྡོམས་མི་ལྕོགས་མེད་ཀྱི་འབྲས་བུ་ལ་སྒོམ་སྤང་སྤངས་པའི་ཡོངས་
384



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
།
ཤེས་གསུམ་ག་ཡོད་པར་གསུངས་པས་ཤེས་པའི་ཕྱིར། གཞན་ཡང་མང་ངོ་། ། སྤང་བྱ་ཅིག་ཅར་བ་ཡོད་པའི་
རིགས་པའི་སྒྲུབ་བྱེད་གཞན་ཡང་འགོད་དུ་ཡོད་དེ། གནས་བཞི་པར། འཇིག་རྟེན་པ་ཡི་དགེ་བ་ལ། ། སྲིད་
རྩེའི་སེམས་པ་འབྲས་རབ་ཆེ། ། ཞེས་དང་། དེའི་ཐད་ཀྱི་འགྲེལ་པ་མངོན་པའི་རྒྱན་ལས། བྲལ་འབྲས་ཀྱི་
དབང་དུ་བྱས་ན་འཇིག་རྟེན་ལས་འདས་པའི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་འབྲས་བུ་ཆེ་སྟེ། ། ཁམས་
གསུམ་གྱི་ཉོན་མོངས་སྤངས་པའི་སྤང་པ་འཐོབ་པའི་ཕྱིར། ཞེས་སོགས་རྩ་འགྲེལ་གྱི་དོན་འགྲེལ་པའི་ཚེ་རང་
རྒྱལ་དང་བྱང་སེམས་ཀྱི་ཐེག་པ་གཉིས་ཀྱི་དབང་དུ་བྱས་པ་ལས། ཉན་ཐོས་ཀྱི་དབང་དུ་བྱས་པ་མིན་ཞེས་
མཁས་པའི་གཞུང་དུ་མ་གྲགས་པས། དེ་ལྟར་ཡིན་ཞེས་བྱུང་རྒྱལ་དུ་སྨྲ་མི་རུང་པའི་ཕྱིར་དང་། ཉན་ཐོས་
སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱི་བྲལ་འབྲས་ལ་ཁམས་གསུམ་གའི་ཉོན་མོངས་སྤངས་པའི་སྤང་པ་ཡོད་ན།
དེ་ཅིག་ཅར་བའི་རྒྱུད་ལ་འཇོག་པ་ལས་རིམ་གྱིས་པའི་རྒྱུད་ལ་འཇོག་མི་ཤེས་པའི་ཕྱིར། ། དེ་ལ་ཁོ་ན་རེ། རིམ་
གྱིས་པའི་དགྲ་བཅོམ་པ་དེ་ཁམས་གསུམ་གྱི་ཉོན་མོངས་སྤངས་པའི་སྤང་བ་དང་ལྡན་པར་ཐལ། དེས་ཁམས་
གསུམ་གྱི་ཉོན་མོངས་སྤངས་པའི་ཕྱིར་ཟེར་ན་མ་ཁྱབ། འདོད་ན་མི་འཐད་པར་ཐལ། དེས་དགྲ་བཅོམ་པའི་
འབྲས་བུ་ཐོབ་པའི་ཚེ་སྔར་གྱི་སྤང་པ་སོ་སོ་བ་རྣམས་བཏང་ནས་སྤང་བྱ་ཟད་པ་བསྡོམས་པའི་ཐོབ་པ་གཅིག་རྙེད་
པའི་ཕྱིར་ཏེ། དེ་འདྲ་བའི་དགྲ་བཅོམ་པའི་འབྲས་བུ་དེ་ལ། འབྲས་ལ་སྔོན་ལམ་བཏང་བ་དང་། ། གཞན་
ཐོབ་པ་དང་ཟད་བསྡོམས་དང་། ། ཞེས་སོགས་རང་ཉིད་འཇོག་བྱེད་ཀྱི་རྒྱུ་མཚན་ལྔ་ཀ་ཚང་དགོས་པའི་ཕྱིར་རོ། །
དེར་མ་ཟད་གནས་འདིར་དགྲ་བཅོམ་ཞུགས་པ་འཆད་པ་ན། དགུ་པའི་བར་ཆད་མེད་ལམ་ཡང་། ། དེ་ནི་རྡོ་རྗེ་
ལྟ་བུ་ཡིན། ། ཞེས་དང་། དེའི་ཐད་ཀྱི་འགྲེལ་པ་མངོན་པའི་རྒྱན་ལས། དགུ་པའི་བར་ཆད་མེད་ལམ་དེ་ནི་རྡོ་
རྗེ་ལྟ་བུའི་ཏིང་ངེ་འཛིན་ཡིན་ཏེ། ཁམས་གསུམ་གྱི་ཕྲ་རྒྱས་འཇོམས་པར་ནུས་པའི་ཕྱིར་དང་། ཞེས་སོགས་
རྩ་འགྲེལ་གྱི་དོན། ཉན་ཐོས་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱིས་ཁམས་གསུམ་གྱི་ཕྲ་རྒྱས་འཇོམས་པར་
ནུས་ན། ། དེས་འདོད་པའི་ཕྲ་རྒྱས་ཀྱང་འཇོམས་པར་ནུས་དགོས། དེ་ལྟར་ན་འདོད་པའི་ཕྲ་རྒྱས་འཇོམས་
བྱེད་ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་དེ་འཛིན་ཡོད་དགོས། དེ་ཡོད་ན། །
ཅིག་ཅར་བའི་རྒྱུད་ལ་འཇོག་པ་ལས། རིམ་གྱིས་པའི་རྒྱུད་ལ་འཇོག་ཏུ་མེད་པ་རིམ་གྱིས་པས་སྤང་བྱ་
སྤོང་ཚུལ་གྱིས་ཤེས་པའི་ཕྱིར་རོ། ། གཞན་ཡང་། བསམ་གཏན་དག་གིས་ལམ་རྣམས་སླ། ། ས་གཞན་དག་གིས་
385



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དཀའ་བ་ཡིན། ། ཞེས་བསམ་གཏན་གྱི་དངོས་གཞི་ཐོབ་ན་ལམ་སླ་བ་བསམ་གཏན་གྱི་དངོས་གཞི་ལ་བརྟེན་དུ་
ཡོད་བཞིན་དུ། ལམ་དཀའ་བ་ཉེར་བསྡོགས་ལ་བརྟེན་ནས་ཁམས་གསུམ་གྱི་ཉོན་མོངས་སྤོང་བར་བྱེད་པ་འདི་
རིམ་གྱིས་པ་ལ་འབྱུང་རིང་ཞིང་། ཅིག་ཅར་བ་ལ་འབྱུང་ཉེ་བའི་རིགས་པ་འདི་ཡང་ཅིག་ཅར་བ་ཡོད་པའི་སྒྲུབ་
བྱེད་དུ་སོང་བ་ཡིན་ནོ། ། འོ་ན། གོང་དུ་ཉེར་བསྡོགས་མི་ལྕོགས་མེད་ལ་བརྟེན་ནས་ཁམས་གསུམ་གྱི་ཉོན་
མོངས་སྤོང་བའི་རིམ་གྱིས་པ་ཡོད་པར་བཤད་པ་མ་ཡིན་ནམ་ཞེ་ན། དེ་ནི་ཡིན་ཏེ། འདོད་པའི་རྟེན་ཅན་གྱི་
རིམ་གྱིས་པའི་འཕགས་པ་འགའ་ཞིག་སྔར་འདྲིས་པའི་ཉེར་བསྡོགས་མི་ལྕོགས་མེད་ལ་བརྟེན་ནས་ཁམས་གསུམ་
གྱི་ཉོན་མོངས་སྤོང་བ་སྲིད་པ་ཙམ་དང་། ཉེར་བསྡོགས་མི་ལྕོགས་མེད་ལ་བརྟེན་ནས་ཁམས་གསུམ་གྱི་ཉོན་
མོངས་སྤོང་བའི་ཅིག་ཅར་བ་ཡོད་པ་མི་འགལ་བའི་ཕྱིར་རོ། ཅིག་ཅར་བ་དེས་ཁམས་གསུམ་གྱི་ཉོན་མོངས་
སྤོང་ཚུལ་ཇི་ལྟར་ཞེ་ན། ཡོད་དེ། ཉེར་བསྡོགས་མི་ལྕོགས་མེད་ཀྱི་ངོ་བོར་གྱུར་པའི་འགོག་ལམ་ཆོས་ཤེས་
གང་རུང་ལ་བརྟེན་ནས་ཁམས་གསུམ་གྱི་ཉོན་མོངས་ཆེན་པོའི་ཆེན་པོ་དགུ་ཅིག་ཅར་དུ་སྤོང་བ་ནས། ཆུང་
ངུའི་ཆུང་ངུ་དགུ་ཅིག་ཅར་དུ་སྤོང་བ་ཡིན་པའི་ཕྱིར་དང་། དེ་ལྟར་སྤངས་པའི་དགྲ་བཅོམ་དེ་ཅིག་ཆར་པའི་
དགྲ་བཅོམ་དང་། བཅུ་དྲུག་པ་ལམ་རྗེས་ཤེས་ལ་གནས་པའི་ཅིག་ཅར་བའི་རྒྱུན་ཞུགས་འབྲས་གནས་ཙམ་པོ་
བ་དེས་ཁམས་གསུམ་གྱི་ཉོན་མོངས་དང་པོ་སྐོར་དགུ་སྤོང་ཕྱིར་དུ་བརྩོན་པའི་རྒྱུན་ཞུགས་འབྲས་གནས་ཁྱད་པར་
ཅན་དུ་གྱུར་བ་ན་ཅིག་ཅར་བའི་དགྲ་བཅོམ་ཞུགས་པར་ཡང་འཇོག་དགོས་པའི་ཕྱིར་རོ། ། སྐབས་འདིར་འགོག་
ལམ་ཆོས་ཤེས་དམིགས་ཀྱི་བཀར་བའི་དོན་ཅི་ཡིན་ཞེ་ན། ཡོད་དེ། འདི་དབང་པོ་རྣོ་བས་ཁམས་གསུམ་ཀྱི་
གཉེན་པོ་ཅིག་ཅར་དུ་བསྒོམས་ལ། འགོག་ལམ་ཆོས་ཤེས་ཀྱིས་ཁམས་གསུམ་གའི་གཉེན་པོ་བྱེད་ནུས་ཀྱི་སྡུག་
ཀུན་ཆོས་ཤེས་ཀྱིས་གོང་མ་དང་། རྗེས་ཤེས་ཀྱི་འོག་མའི་གཉེན་པོ་བྱེད་མི་ནུས་པ་ལུགས་འདིའི་གྲུབ་མཐའ་
ཡིན་པའི་ཕྱིར་ཏེ། གནས་བདུན་པ་ལས། སྒོམ་པའི་ལམ་ལ་འགོག་པའམ། ལམ་ལ་ཆོས་ཤེས་གང་ཡིན་དེ།
ཁམས་གསུམ་གྱི་ནི་གཉེན་པོ་ཡིན། ། འདོད་པའི་ཁམས་ཀྱི་རྗེས་མ་ཡིན། ། ཞེས་གསུངས་པའི་ཕྱིར། འོ་ན།
ཅིག་ཅར་པའི་ཞུགས་འབྲས་དེ་དག་གི་དབང་པོའི་ཁྱད་པར་ཇི་ལྟར་ཞེ་ན། དེ་འདྲའི་རྒྱུན་ཞུགས་ཞུགས་པ་དེ་
ཆོས་ཀྱི་རྗེས་འབྲངས་དང་འབྲས་གནས་དེ་མཐོང་ཐོབ་པ། དགྲ་བཅོམ་པ་དེ་དུས་མི་སྦྱོར་དང་མི་གཡོ་བའི་
ཆོས་ཅན་དུ་འཇོག་དགོས་ཤིང་། ཅིག་ཅར་བའི་དགྲ་བཅོམ་ཐོབ་མ་ཐག་པ་དེ་ཤེས་རབ་རྐྱངས་(རྐྱང་)པས་
386



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
།
རྣམ་གྲོལ་དང་དགྲ་བཅོམ་རྒྱན་མེད་དུ་ཡང་འཇོག་དགོས་པ་ནི། སྙོམས་འཇུག་དབང་པོ་འབྲས་རྣམས་ཀྱིས། །
སློབ་པ་ཡོངས་རྫོགས་ཤེས་བྱའོ། ། གཉིས་ཀྱིས་མི་སློབ་ཡོངས་སུ་རྫོགས། ཞེས་པའི་དོན་ལྟར། རྒྱུན་ཞུགས་དེ་
སློབ་པ་རྫོགས་བྱེད་ཀྱི་ཆོས་གསུམ་ལས་དབང་པོ་ཁོ་ནས་རྫོགས་པ་དང་། དགྲ་བཅོམ་ཐོབ་མ་ཐག་པ་དེ་མི་སློབ་
པ་རྫོགས་བྱེད་ཀྱི་ཆོས་གཉིས་ལས་དབང་པོ་ཁོ་ནས་རྫོགས་པ་སྟེ་གཞུང་རྩ་བའི་ཚིག་འགྲེལ་གྱིས་ཤེས་པའི་ཕྱིར།
དེ་ལ་ཁོ་ན་རེ། ཅིག་ཅར་བའི་དགྲ་བཅོམ་པ་དེས་དངོས་གཞི་ཡང་ཐོབ་པར་ཐལ་ལོ་ཟེར་ན། འདོད་ཅེས་བྱ་
སྟེ། འོག་མའི་ཉོན་མོངས་སྤངས་པ་དང་གོང་མའི་དངོས་གཞི་ཐོབ་པ་དུས་མཉམ་པ་རྩ་བའི་གྲུབ་མཐའ་གང་
ཞིག དེས་ནི་ས་དགུའི་ཉོན་མོངས་སྤངས་ཟིན་པས་དངོས་གཞི་བརྒྱད་ཀ་ཐོབ་པར་འདོད་དགོས་པའི་ཕྱིར་
རོ། ། འོ་ན་དེ་དབང་པོ་རྣོ་བས་རྣམ་གྲོལ་དགུ་པའི་ཚེ་ཉེར་བསྡོགས་ཀྱི་ཚོར་བ་ལས་དངོས་གཞིའི་ཚོར་བར་སྤྲོ་ནུས་
པས། དེའི་ཚེ་དངོས་གཞི་མངོན་དུ་གྱུར་པར་ཐལ་ལོ་ཟེར་ན། སྤྱིར་ཚོར་བ་སྤོ་ནུས་ན། སྤོབས་ཁྱབ་པ་
ཡང་མེད་ལ། འདི་ནི་ངེས་པར་ཉེར་བསྡོགས་ཀྱི་ངོ་བོར་གྱུར་པའི་མི་སྐྱེ་བ་ཤེས་པ་མངོན་དུ་གྱུར་པ་ཞིག་ཡིན་ཏེ།
འགྲེལ་པ་མངོན་པའི་རྒྱན་ལས། ཁམས་གསུམ་གྱི་འདོད་ཆགས་དང་བྲལ་བ་དག་གིས་ཀྱང་དང་པོའི་དངོས་
གཞི་ཡང་བསྐྱེད་པར་མི་ནུས་པ་སྟེ་ཞེས་བཤད་པས་བསམ་གཏན་དང་པོའི་ཉེར་བསྡོགས་ཁོ་ན་ལ་བརྟེན་པ་ཡིན་
ལ་ཞེས་གསུངས་པའི་ཕྱིར། ཡང་ཁོ་ན་རེ། ཅིག་ཅར་བའི་རྒྱུན་ཞུགས་ཀྱི་རྒྱུད་གྱི་སྒོམ་ལམ་རྡོ་རྗེ་ལྟ་བུའི་ཏིང་
ངེ་འཛིན་ད་ལྟར་བ་ལ་འགོག་ལམ་ཆོས་ཤེས་གང་རུང་དུ་ངེས་པ་མི་འཐད་པར་ཐལ། དེ་ལ་ཅིག་ཅར་བའི་དགྲ་
བཅོམ་པའི་རྒྱུད་ཀྱི་མི་སྐྱེ་བ་ཤེས་པ་དང་དམིགས་པ་གཅིག་པ་ཞིག་དགོས་པ་གནས་བདུན་པར། དེ་གཉིས་
དང་པོར་སྐྱེས་པ་ནི། ། སྡུག་བསྔལ་རྒྱུ་རྗེས་ཤེས་པ་ཡིན། ། ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། དེ་གཉིས་
དམིགས་པ་གཅིག་པ་ངེས་པར་དགོས་ན་དེ་ལྟར་བདེན་མོད་ཀྱང་། སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་ལ་
ཟད་མི་སྐྱེ་ཤེས་གང་རུང་དང་དམིགས་པ་མི་གཅིག་པའང་ཡོད་པ། སྒོམ་པའི་ལམ་ལ་འགོག་པའམ། ཞེས་
སོགས་དྲངས་མ་ཐག་པའི་ལུང་གིས་གྲུབ་པའི་ཕྱིར། ཁོ་ན་རེ། ཅིག་ཅར་བའི་དགྲ་བཅོམ་པ་ཐོབ་མ་ཐག་པ་
ཆོས་ཅན། མི་གཡོ་བའི་ཆོས་ཅན་མ་ཡིན་པར་ཐལ། ཤེས་རབ་རྐྱངས་(རྐྱང་)པས་རྣམ་གྲོལ་ཡིན་པའི་ཕྱིར་
ཟེར་ན་མ་ཁྱབ། དེ་ལ་ཁྱབ་པར་ཐལ། མི་སློབ་པ་དགུ་འདྲེན་པའི་ཚེ་དེ་གཉིས་སོ་སོར་འདྲེན་པའི་ཕྱིར་ཟེར་
ན་ཡང་མ་ཁྱབ་སྟེ། ཤེས་རབ་རྐྱངས་(རྐྱང་) པས་རྣམ་གྲོལ་གྱི་དགྲ་བཅོམ་དེ་ལ་ཡང་། དབང་པོས་གསུམ་
387



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དང་རིགས་ཀྱིས་དྲུག་རྟེན་གྱིས་ཉེར་དགུ་སྟེ། དབྱེ་བ་ལྔ་བརྒྱ་ཉི་ཤུ་རྩ་གཉིས་ཡོད་པར་འགྲེལ་པ་མངོན་པའི་
རྒྱན་ལས་བཤད་པའི་ཕྱིར་རོ། ། དེ་ལ་ཁོ་ན་རེ། ཅིག་ཅར་བའི་དགྲ་བཅོམ་ཐོབ་མ་ཐག་པ་ཆོས་ཅན། ཤེས་
རབ་རྐྱངས་(རྐྱང་)པས་རྣམ་གྲོལ་གྱི་དགྲ་བཅོམ་མ་ཡིན་པར་ཐལ། བདག་མེད་རྟོགས་པའི་ཤེས་རབ་ཀྱིས་
ཉོན་མོངས་པའི་སྒྲིབ་པ་འབའ་ཞིག་ལས་རྣམ་པར་གྲོལ་བ་མ་ཡིན་པའི་ཕྱིར། དེར་ཐལ། དེའི་རྒྱུད་ཀྱི་མི་སྐྱེ་
བ་ཤེས་པ་ད་ལྟར་བའི་ངོ་བོར་གྱུར་པའི་ཤེས་རབ་དེ་བདག་མེད་རྟོགས་པའི་ཤེས་རབ་མ་ཡིན་པ་གང་ཞིག དེ་
དང་རྒྱུད་གཅིག་པའི་རྒྱུད་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་ད་ལྟར་བའི་ངོ་བོར་གྱུར་པའི་ཤེས་རབ་དེ་ཡང་
བདག་མེད་རྟོགས་པའི་ཤེས་རབ་མ་ཡིན་པའི་ཕྱིར་ཟེར་ན་མ་ཁྱབ། དང་པོ་དེར་ཐལ། དེ་འདྲའི་ཤེས་རབ་
དེ་བདག་མེད་རྟོགས་པའི་ཤེས་རབ་ཡིན་ན་བཟོད་ཤེས་ལྟ་བ་གསུམ་གྱི་ནང་ཚན་གྱི་ལྟ་བ་ཡིན་དགོས་པ་ལས་དེ་མ་
ཡིན་པའི་ཕྱིར་ཏེ། གནས་བདུན་པར། ཟད་དང་མི་སྐྱེ་བློ་ལྟ་མིན། ། ཞེས་གསུངས་པའི་ཕྱིར། གཉིས་པ་
དེར་ཐལ། དེ་འདྲའི་ཤེས་རབ་དེ་བདག་མེད་རྟོགས་པའི་ཤེས་རབ་ཡིན་ན་སྲིད་རྩེའི་ཟག་བཅས་ལ་དམིགས་
པའི་བདག་མེད་པའི་རྣམ་ཅན་གྱི་རྗེས་ཤེས་ཡིན་དགོས། དེ་ཡིན་ན་དེ་འདོད་ཉོན་དགུ་པའི་གཉེན་པོར་མི་
རུང་བའི་ཕྱིར་ཏེ། གནས་བདུན་པར། འདོད་པའི་ཁམས་ཀྱི་རྗེས་མ་ཡིན། ། ཞེས་གསུངས་པའི་ཕྱིར་རོ། །
འོ་ན། འགྲེལ་པ་མངོན་པའི་རྒྱན་སོགས་ལས། གང་ཞིག་བསམ་གཏན་དང་པོའི་ཉེར་བསྡོགས་ཙམ་ལ་
བརྟེན་ནས་བདག་མེད་རྟོགས་པའི་ཤེས་རབ་ཀྱི་སྟོབས་ཀྱིས་ཉོན་མོངས་པའི་སྒྲིབ་པ་འབའ་ཞིག་ལས་རྣམ་པར་
གྲོལ་བ་དེ་ཤེས་རབ་རྐྱངས་(རྐྱང་) པས་རྣམ་གྲོལ་གྱི་དགྲ་བཅོམ་པའི་འཇོག་བྱེད་དུ་བསྟན་པ་མ་ཡིན་ནམ་ཞེ་ན།
དེ་ནི་ཡིན་མོད་ཀྱི། འོན་ཀྱང་། སྡུག་བདེན་གྱི་རྣམ་པ་བཞི་པ་བདག་མེད་རྟོགས་པའི་ཤེས་རབ་བསྒོམས་
སྟོབས་ཀྱིས་ཉོན་མོངས་པའི་སྒྲིབ་པ་ལས་རྣམ་པར་གྲོལ་ན། ཉོན་མོངས་པའི་སྒྲིབ་པ་འབའ་ཞིག་ལས་རྣམ་པར་
གྲོལ་བའི་མ་ཁྱབ་པའི་ཕྱིར་ཏེ། འབའ་ཞིག་གིས་སྒྲས་སྙོམས་འཇུག་གི་སྒྲིབ་པ་གཅོད་རྒྱུ་ཡིན་པའི་ཕྱིར་དང་།
དགྲ་བཅོམ་པ་ཡིན་ན། བདག་མེད་རྟོགས་པའི་ཤེས་རབ་ཀྱིས་ཉོན་མོངས་པའི་སྒྲིབ་པ་ལས་རྣམ་པར་གྲོལ་བས་
ཁྱབ་པའི་ཕྱིར་ཏེ། བདག་མེད་རྟོགས་པའི་ཤེས་རབ་ཀྱིས་ཉོན་མོངས་པའི་སྒྲིབ་པ་ལས་རྣམ་པར་གྲོལ་ན། དེ་
ལས་དངོས་སུ་རྣམ་པར་གྲོལ་བས་མ་ཁྱབ་པའི་ཕྱིར་རོ། ། དེ་ལ་ཁོ་ན་རེ། ཅིག་ཅར་བའི་དགྲ་བཅོམ་པ་ལ་ཤེས་
རབ་རྐྱང་པའི་རྣམ་གྲོལ་གྱིས་ཁྱབ་པར་ཐལ། དེ་འདྲའི་དགྲ་བཅོམ་ཐོབ་མ་ཐག་པ་དེ་ལ་ཁྱབ་པའི་ཕྱིར་ཟེར་ན་
388



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
མ་ཁྱབ། ཅིག་ཅར་པའི་དགྲ་བཅོམ་ཐོབ་མ་ཐག་པ་དེས་ནམ་ཏིང་ངེ་འཛིན་གྱིས་སྙོམས་འཇུག་གི་སྒྲིབ་པ་ལས་
རྣམ་པར་གྲོལ་བའི་ཚེ་འགོག་སྙོམས་ཐོབ་སྟེ་གཉིས་ཀའི་ཆ་ལས་རྣམ་གྲོལ་གྱི་དགྲ་བཅོམ་དུ་འཇོག་པའི་ཕྱིར་རོ། །
འོན་ཀྱང་དེ་གཉིས་ཀའི་ཆ་ལས་རྣམ་གྲོལ་དུ་གྱུར་ཀྱང་ཅིག་ཅར་བ་ཡིན་པ་མི་འགལ་ཏེ། དེ་ནི་ས་དགུའི་ཉོན་
མོངས་སྤང་ཚུལ་ལ་བརྟེན་ནས་བཏགས་པ་ཡིན་པས་མིང་གཞན་དུ་འཕོ་བ་མེད་པའི་ཕྱིར་རོ། ། གོང་མའི་ལུགས་
ལ་སྤང་བྱ་ཅིག་ཅར་བ་རང་རྒྱལ་ལམ་དུ་འཇུག་པ་ཡོད་ཀྱང་། ལུགས་འདིར། གཉིས་སློབ་རིགས་ལས་ལྡོག་
ནས་ནི། ། སངས་རྒྱས་སུ་འགྱུར་གཞན་གསུམ་ཡང་། ཞེས་པ་རྩ་འགྲེལ་གྱི་དོན་ལྟར་འཕགས་ལམ་ཐོབ་ནས་
རང་ལམ་དུ་རིགས་ངེས་པས་སྤང་བྱ་ཅིག་ཅར་རང་རྒྱལ་ལམ་དུ་འཇུག་པ་མེད་ཅེས་བྱའོ། ། གཞན་ཡང་འགྲེལ་པ་
མངོན་པའི་རྒྱན་དུ། ཀུན་བཏུས་ལས། རྒྱུན་དུ་ཞུགས་པ་ཅིག་ཅར་ངེས་པར་འབྱིན་པ་ཞེས་གསུངས་པ་ནི།
བསམ་གཏན་དང་པོའི་ཉེར་བསྡོགས་མི་ལྕོགས་མེད་ལ་བརྟེན་ནས་མཐོང་ལམ་ཐོབ་པས་མཐོང་སྤང་སྤངས་ཏེ་
རྒྱུན་ཞུགས་ཀྱི་འབྲས་བུ་ཐོབ་པར་བྱས་ཏེ། དེའི་རྗེས་ལ་འཇིག་རྟེན་ལས་འདས་པའི་སྒོམ་ལམ་གྱིས་ཁམས་
གསུམ་གྱི་བདེན་པ་ལ་ཅིག་ཅར་དམིགས་ནས་འདོད་པའི་སྒོམ་སྤང་ཆུང་ངུའི་ཆུང་ངུ་ལ་སོགས་པ་སྤངས་ནས་སྲིད་
རྩེའི་ཡང་སྒོམ་སྤང་ཆུང་ངུའི་ཆུང་ངུ་ལ་སོགས་པ་སྤངས་པས་ཕྱིར་འོང་དང་ཕྱིར་མི་འོང་ཐོབ་པ་མེད་པར་དགྲ་
བཅོམ་པ་མངོན་དུ་བྱེད་པའོ། ། ཞེས་གསུངས་སྣང་བ་མཁས་པའི་གསུང་བརླིང་བས་མཐའ་གཅིག་ཏུ་དཔྱོད་
དཀའ་བར་སྣང་ཡང་། བསམ་ཚོད་ཀྱི་རིག་པས་དཔག་ན། གསུང་འདིས་མངོན་པ་འོག་མའི་ལུགས་ཀྱི་སྤང་
བྱ་ཅིག་ཅར་བས་ལམ་སྒོམ་ཚུལ་དང་སྤང་བྱ་སྤོང་ཚུལ་ཤུགས་ལ་གོ་བར་བྱ་བའི་ཕྱིར་དུ། གོང་མའི་ལུགས་ཀྱི་
ཅིག་ཅར་བས་ལམ་གྱི་དམིགས་རྣམ་སྒོམ་ཚུལ་དང་སྤང་བྱ་སྤོང་ཚུལ་གྱི་ཁྱད་བར་གསལ་བར་བསྟན་པ་ཡིན་ནམ་
སྙམ་སྟེ། ཅིའི་ཕྱིར་ན། འགྲེལ་པ་དེ་ཉིད་ཀྱི་གཞུང་གོང་དུ་དྲངས་པ་ལས། ཁམས་གསུམ་གྱི་འདོད་ཆགས་
དང་བྲལ་བ་དག་གིས་ཀྱང་། དང་པོའི་དངོས་གཞི་ཡང་བསྐྱེད་པར་མི་ནུས་པ་སྟེ་ཞེས་བཤད་པས་བསམ་
གཏན་དང་པོའི་ཉེར་བསྡོགས་ཁོ་ན་ལ་བརྟེན་པ་ཡིན་ལ། ཞེས་དང་། གང་ཞིག་བསམ་གཏན་དང་པོའི་ཉེར་
བསྡོགས་ཙམ་ལ་བརྟེན་ནས་བདག་མེད་རྟོགས་པའི་ཤེས་རབ་ཀྱི་སྟོབས་ཀྱིས་ཉོན་མོངས་པའི་སྒྲིབ་པ་འབའ་ཞིག་
ལས་རྣམ་པར་གྲོལ་བ་དེ་ནི་གཉིས་ཀའི་ཆ་ལས་རྣམ་ གྲོལ་ལས་ཅིག་ཤོས་ཤེས་རབ་ཀྱིས་རྣམ་པར་གྲོལ་བ་སྟེ།
ཞེས་སོགས་ནི་ཅིག་ཅར་བ་ཡོད་པའི་ཁུངས་སུ་མ་ཟད། ཁྱད་པར་ལུང་བར་པ་དེ་ནི་ངེས་པར་ཅིག་ཅར་བ་ཡོད་
389



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
པར་གསལ་བར་བསྟན་པ་ཞིག་སྟེ། དེ་ལྟ་བུ་འབྲས་གནས་བར་པ་གཉིས་ལ་སྦྱོར་དུ་མེད་པ་ནི། ཁམས་
གསུམ་གྱི་འདོད་ཆགས་དང་བྲལ་བ་དག་གིས་ཀྱང་ཞེས་པའི་ཚིག་ཟིན་རང་གིས་ཤེས་པའི་ཕྱིར། ད་དུང་གཞུང་
འདི་རིམ་གྱིས་པ་ལ་སྦྱོར་དུ་ཡོད་ཅེས་སྨྲ་ན། དེ་ལ་འདི་སྐད་ཅེས་བྱ་སྟེ། འོ་ན། ཆགས་བྲལ་སྔོན་སོང་དང་
མཐར་གྱིས་པ་གང་གིས་དབང་དུ་བྱས་ཀྱང་ཐོག་མར་བསམ་གཏན་གྱི་དངོས་གཞི་ཐོབ་པ་ནས། མཐར་དགྲ་
བཅོམ་པའི་འབྲས་བུ་ལ་གནས་ཀྱི་བར་བསམ་གཏན་དང་པོའི་དངོས་གཞི་ཙམ་ཡང་བསྐྱེད་མི་ནུས་པ་ཞིག་ཡོད་ན།
དེས་དངོས་གཞི་ཐོབ་པའི་དགོས་དོན་གང་ཡང་མ་གྲུབ་པའི་ཕྱིར་དང་། ཅི་སྟེ་བར་དེར་སྤོང་ལམ་གྱི་ངོ་བོར་
གྱུར་པའི་དངོས་གཞི་མངོན་དུ་གྱུར་པ་མེད་ཀྱང་། ཡོན་ཏན་མངོན་པར་འགྲུབ་བྱེད་ཀྱི་རྟེན་དུ་དངོས་གཞི་སྐྱེ་
བར་སྲིད་དོ་ཞེ་ན། སྲིད་མཐའ་ཙམ་ནི་སུ་ཞིག་གི་འགོག་མི་ནུས་ཀྱང་། ཁམས་གསུམ་ཀྱི་འདོད་ཆགས་དང་
བྲལ་བ་དག་གིས་ཀྱང་ཞེས་པའི་ལུང་གི་གནོད་པ་སྤོང་མི་ནུས་པའི་ཕྱིར་རོ། ། དེ་ལྟར་གཞུང་རྩ་འགྲེལ་གོང་འོག་
གིས་དངོས་སུ་བསྟན་པའི་སྤང་བྱ་སྤོང་ཚུལ་རྣམས་ནི་ཕལ་ཆེ་བ་སྤང་བྱ་རིམ་གྱིས་པའི་དབང་དུ་བྱས་ནས་
གསུངས་ཀྱང་། སྤང་བྱ་ཅིག་ཅར་བ་ཡོད་པ་ནི་གོང་དུ་རིམ་པར་དྲངས་པའི་རྩ་འགྲེལ་རྣམས་ཀྱིས་ཤུགས་
བསྟན་གྱི་དོན་དུ་སྣང་བས། དངོས་བསྟན་ལ་བསམ་ནས་ཤུགས་བསྟན་དོར་བར་བྱ་མི་རིགས་པ་རང་རེའི་
མཁས་གྲུབ་ཆེན་པོའི་དགོངས་པར་མ་ཟད། མདོ་སྔགས་རབ་འབྱམས་སྨྲ་བའི་མཁས་དབང་བསོད་ནམས་
གྲགས་པའི་ཡང་དགོངས་པ་ཡིན་ཏེ། དེ་ཉིད་ཀྱིས་མཛད་པའི་མཛོད་ཀྱི་འགྲེལ་བཤད་ཤེས་བྱ་རབ་གསལ་ལས།
དེ་ཡང་རྒྱུན་ཞུགས་འབྲས་གནས་ལ་སྤང་བྱ་སྤོང་ཚུལ་གྱི་སྒོ་ནས་སྤང་བྱ་ཅིག་ཅར་བ་དང་སྤང་བྱ་རིམ་གྱིས་པ་
གཉིས་ཡོད། འདི་གཉིས་ཀྱི་ཁྱད་པར་རྒྱུན་ཞུགས་ཡིན་པ་གཞིར་བཞག་པ་ལས། བསམ་གཏན་དང་པོའི་
སྙོམས་འཇུག་གིས་འཇིག་རྟེན་པའི་སྒོམ་སྤང་དུ་གྱུར་པའི་འདོད་ཉོན་ལ་ཆགས་བྲལ་སྔོན་དུ་མ་བཏང་བར་བསམ་
གཏན་དང་པོའི་ཉེར་བསྡོགས་མི་ལྕོགས་མེད་ལ་བརྟེན་ནས་ཁམས་གསུམ་གྱི་སྒོམ་སྤང་ཉོན་མོངས་སྤོང་བ་དེ་སྔ་
མའི་ངོ་བོ་དང་། ཞེས་དང་། དང་པོ་སྤང་བྱ་ཅིག་ཅར་བའི་རྒྱུན་ཞུགས་འབྲས་གནས་ཁྱད་པར་ཅན་འདོད་
ཉོན་དགུ་པ་དང་སྲིད་ཉོན་དགུ་པའི་དངོས་གཉེན་ལ་གནས་པ་དང་། མི་གནས་པའི་ཙམ་པོ་གཉིས་ལས་དང་
པོ་དགྲ་བཅོམ་ཞུགས་པ་དང་། དེས་འདོད་ཉོན་དགུ་པ་དང་སྲིད་ཉོན་དགུ་པ་སྤངས་པའི་ཚེ་དགྲ་བཅོམ་
འབྲས་གནས་སུ་འཇོག་སྟེ། དགྲ་བཅོམ་ཐོབ་པ་ལ་ངེས་པར་བསམ་གཏན་གྱི་དངོས་གཞི་ཐོབ་མི་དགོས་པའི་
390



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ། །
གནདཀྱིས་སོ། ། ཞེས་སོགས་གསལ་བར་གསུངས་པའི་ཕྱིར་རོ། ། འོན་ཀྱང་ཅིག་ཅར་བའི་རྒྱུན་ཞུགས་མཐོང་
ཆོས་ཞི་དང་བར་འདའ་བ་དང་སྐྱེ་འདའ་བའི་རྣམ་གཞག་འཇོག་མི་འཇོག་དང་། རིམ་གྱིས་པས་ཁམས་གསུམ་
གྱི་སྒོམ་སྤང་སྤོང་ཚུལ་གྱི་རྣམ་གཞག་ཅུང་ཟད་མི་མཐུན་པ་ཡོད་ཀྱང་། རྩོད་པའི་ཚེ་གནས་སྐབས་ཐོས་བསམ་
འཕེལ་བྱེད་མཁས་གྲུབ་སོ་སོའི་དགོངས་པ་བཞིན་ཁས་བླངས་པ་ལ་འགལ་བ་ཅི་ཡང་ཡོད་པར་མི་མངོན་ཏེ།
དཔེར་ན། བྱེ་སྨྲའི་མཁས་པ་རྣམས་ཀྱིས་རང་གི་གྲུབ་མཐའི་དབང་གིས་བཞེད་ཚུལ་སྣ་ཚོགས་གསུངས་པ་ལ་
འགལ་བ་མེད་པ་བཞིན་ཡིན་པའི་ཕྱིར་རོ། ། དེ་ལྟར་སྤང་བྱ་ཅིག་ཅར་བའི་སྐོར་འདི་གཞུང་རྩ་འགྲེལ་དངོས་
ཤུགས་ཀྱིས་བསྟན་ཚུལ་དང་། དེས་ལམ་བགྲོད་ཚུལ་དང་སྤང་བྱ་སྤོང་ཚུལ་གསལ་བར་བསྟན་པ་འདི་ནི།
མཁས་གྲུབ་ཆེན་པོ་རྣམ་གཉིས་ཀྱི་གསུང་གི་ཞབས་འདེགས་ཀྱི་ཚུལ་དུ་བཀོད་ནས་དཀྱུས་ཀྱི་དོན་ལ་འཇུག་པ་ནི།
སྤང་བྱ་རིམ་གྱིས་པ་དེ་ལ་ཡང་རྒྱུན་ཞུགས་ལ་ཞུགས་པ་དང་། ཆགས་བྲལ་སྔོན་སོང་གི་ཕྱིར་འོང་ལ་ཞུགས་པ་
དང་། ཆགས་བྲལ་སྔོན་སོང་གི་ཕྱིར་མི་འོང་ལ་ཞུགས་པ་གསུམ་ལས། འདོད་པའི་སྒོམ་སྤང་ཉོན་མོངས་
གཅིག་ཀྱང་མ་སྤངས་པའི་འཆིང་བ་ཀུན་ལྡན་ནས་ལྔ་པ་ཙམ་གྱི་བར་སྤངས་པའི་ཉན་ཐོས་མཐོང་ལམ་པ་རྣམས་
རྒྱུན་ཞུགས་ལ་ཞུགས་པ་ཞེས་བྱ་སྟེ། རྒྱུན་ཞུགས་ཀྱི་འབྲས་བུ་ཐོབ་ཕྱིར་བརྩོན་པ་ཡིན་པའི་ཕྱིར། མཐོང་ལམ་
གྱི་སྔ་རོལ་ཏུ་འདོད་ཉོན་དྲུག་པ་ནས། དགུ་པ་ཚུན་ཆད་དེ་བརྒྱུད་པ་ཙམ་གྱི་བར་སྤངས་པའི་ཉན་ཐོས་མཐོང་
ལམ་པ་རྣམས་ནི་ཆགས་བྲལ་སྔོན་སོང་གི་ཕྱིར་འོང་ལ་ཞུགས་པ་དང་། འདོད་ཉོན་དགུ་པ་སྤངས་པ་ནས་ཅི་
ཡང་མེད་མན་ཆད་ཀྱི་ཉོན་མོངས་སྤངས་པའི་ཉན་ཐོས་མཐོང་ལམ་པ་རྣམས་ནི་ཆགས་བྲལ་སྔོན་སོང་གི་ཕྱིར་མི་
འོང་ལ་ཞུགས་པ་ཞེས་བྱའོ། ། ཞུགས་པ་དེ་དག་དབང་བརྟུལ་ལ་དད་པའི་རྗེས་འབྲང་དང་། དབང་རྣོན་ལ་
ཆོས་ཀྱི་རྗེས་འབྲང་ཞེས་བྱ་ལ། དབང་རྟུལ་ཀྱང་རིམ་གྱིས་པའི་རྒྱུན་ཞུགས་ཞུགས་པ་ལ་ཡོད་ཀྱི་སྤང་བྱ་ཅིག་
ཅར་བའི་ཞུགས་པ་དང་ཆགས་བྲལ་སྔོན་སོང་གི་ཕྱིར་འོང་ཞུགས་པ་དང་ཕྱིར་མི་འོང་ཞུགས་པ་ལ་ནི་མེད་དེ།
དེ་རྣམས་ནི་དབང་རྣོན་ཡིན་པའི་ཕྱིར། ཆགས་བྲལ་སྔོན་སོང་ནི་ཕྱིར་འོང་དང་ཕྱིར་མི་འོང་གཉིས་ལ་མ་
གཏོགས་རྒྱུན་ཞུགས་དང་དགྲ་བཅོམ་པ་གཉིས་ལ་མེད་དོ། ། དེ་ལ་ཁོ་ན་རེ། རྒྱུན་ཞུགས་ལ་ཆགས་བྲལ་སྔོན་
སོང་ཡོད་པར་ཐལ། མཐོང་ལམ་གྱི་སྔ་རོལ་ཏུ་འདོད་ཉོན་ལྔ་པའི་བར་སྤངས་པ་ཡོད་པའི་ཕྱིར། ཞེ་ན།
དེ་ཙམ་གྱིས་ཆགས་བྲལ་སྔོན་སོང་གི་མིང་མི་འཐོབ་ཅིང་། འབྲས་བུ་དང་པོ་ཐོབ་ཕྱིར་དུ་བརྩོན་པའི་འཕགས་
391



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
པ་ཡིན་པས་འཆིང་བ་ཀུན་ལྡན་དང་མཚུངས་པའི་ཕྱིར་ཞེས་གསུངས་སོ། ། མཐོང་ལམ་ལ་གནས་པའི་ཞུགས་པ་
དེ་དག་རང་རང་གི་འབྲས་བུ་གང་ཐོབ་ཕྱིར་དུ་བརྩོན་པ་ལ་ཞུགས་ནས་ནི་བཅུ་དྲུག་པ་ལམ་རྗེས་ཤེས་ཐོབ་པ་དེའི་
ཚེ་ན་རྒྱུན་ཞུགས་སོགས་རང་རང་གི་འབྲས་བུ་ལ་གནས་པ་ཡིན་པས། དེ་དག་ལ་ནི་ཞུགས་པ་དང་དད་པའི་
རྗེས་འབྲང་དང་། ཆོས་ཀྱི་རྗེས་འབྲང་ཞེས་མི་བྱ་བར་རིམ་པ་བཞིན་རྒྱུན་ཞུགས་འབྲས་གནས་དང་། ཕྱིར་
འོང་འབྲས་གནས་དང་། ཕྱིར་མི་འོང་འབྲས་གནས་ཞེས་བྱ་ལ། དེའི་ཚེ་དབང་རྟུལ་ལ་དད་པས་མོས་པ་
དང༌། དབང་རྣོན་ལ་མཐོང་བས་ཐོབ་པ་ཞེས་ཀྱང་བྱ་ཞིང་། དེ་ནས་བཟུང་སྟེ་དགྲ་བཅོམ་པའི་འབྲས་བུ་མ་
ཐོབ་ཀྱི་བར་དུ་ཡང་དབང་རྟུལ་དང་དབང་རྣོན་གྱི་མིང་དེ་ལྟར་རོ། ། ཆགས་བྲལ་སྔོན་སོང་གི་ཞུགས་པ་སྐད་ཅིག་
བཅོ་ལྔ་པ་ལ་གནས་པ་དང་། འབྲས་གནས་སྐད་ཅིག་བཅུ་དྲུག་པ་ལ་གནས་པ་གཉིས་རྟོགས་པ་ལ་ནི་ཁྱད་པར་
ཡོད་དེ། བཅོ་ལྔ་པ་དང་། བཅུ་དྲུག་པའི་ཁྱད་པར་ཡོད་པའི་ཕྱིར་དང༌། རང་གི་སྤང་བྱ་སྒོམ་སྤང་ཉོན་
མོངས་སྤངས་པའི་སྤང་པ་ལ་ནི་ཁྱད་པར་མེད་དེ། བཅོ་ལྔ་པས་གང་སྤངས་པ་དེ་བཞིན་བཅུ་དྲུག་པ་ལ་ཡང་
མཚུངས་པ་ཡིན་པའི་ཕྱིར་ཏེ། བཅོ་ལྔ་པའི་ཚེ་འདོད་ཉོན་ལྔ་པ་མན་ཆད་ལས་མ་སྤངས་པར་བཅུ་དྲུག་པ་ལ་
དྲུག་པ་སྤངས་པ་དང་། བཅོ་ལྔ་པ་ལ་བརྒྱད་པ་མན་ཆད་ལས་མ་སྤངས་པར་བཅུ་དྲུག་པ་ལ་དགུ་པ་སྤངས་པ་
སོགས་མི་སྲིད་པའི་ཕྱིར། དེ་ལ་ཁོ་ན་རེ། དེ་གཉིས་སྤང་བ་ལ་ཁྱད་པར་ཡོད་པར་ཐལ། བཅོ་ལྔ་པའི་ཚེ་
གོང་མའི་ལམ་མཐོང་སྤང་སྤོང་བཞིན་པ་ལས་སྤངས་མ་ཟིན་པའི་ཕྱིར་དང་། བཅུ་དྲུག་པའི་ཚེ་རྫོགས་པར་
སྤངས་ཟིན་པའི་ཕྱིར་ཟེར་ན་མ་ཁྱབ་སྟེ། སྐབས་འདིར་སྒོམ་སྤང་ཉོན་མོངས་སྤང་ཚུལ་གྱི་དབང་དུ་བྱས་པའི་
ཕྱིར། སྐབས་འདིར་སྤང་བྱ་རིམ་གྱིས་པའི་རྒྱུན་ཞུགས་འབྲས་གནས་ལ་ལམ་དང་། སྤང་བྱ་དང་། རིགས་
དང༌། རྟེན་སོགས་ཀྱི་སྒོ་ནས་དབྱེ་ན་ཉིས་སྟོང་བདུན་བརྒྱ་ལྔ་བཅུ་སོགས་ནས། ཕྱིར་མི་འོང་ལ་འབུམ་ཉིས་
ཁྲི་དགུ་སྟོང་དྲུག་བརྒྱ་སོགས་ཀྱི་དབྱེ་བ་བཤད་པ་རྣམས་ནི། དེ་ཙམ་གྱི་གལ་གནད་ཆེ་བར་མི་མངོན་ཞིང་།
མང་བས་འཇིགས་ནས་ཀྱང་མ་བཀོད་ལ། ཤེས་པར་འདོད་ན་འགྲེལ་པ་མངོན་པའི་རྒྱན་སོགས་སུ་བལྟ་བར་
བྱོས་ཤིག བཅུ་དྲུག་པ་ལམ་རྗེས་ཤེས་ལ་གནས་པའི་རྒྱུན་ཞུགས་དང་། ཕྱིར་འོང་དང་། ཕྱིར་མི་འོང་དེ་
དག་ལ་ནི་འབྲས་གནས་ཙམ་པོ་བ་ཞེས་བྱ་ཡི། ཁྱད་པར་ཅན་ནི་མ་ཡིན་ཏེ། རང་རང་གི་འབྲས་བུ་ལ་གནས་
པ་ཙམ་ལས་འབྲས་བུ་གོང་མ་ཐོབ་ཕྱིར་དུ་བརྩོན་པ་ལ་ཞུགས་པ་མ་ཡིན་པའི་ཕྱིར། དེ་འདྲའི་རྒྱུན་ཞུགས་དེས་
392



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
།
སྐད་ཅིག་བཅུ་དྲུག་པའི་རྗེས་སུ་ནམ་འབྲས་བུ་གོང་མ་ཕྱིར་འོང་སོགས་ཐོབ་ཕྱིར་དུ་བརྩོན་པ་ལ་ཞུགས་པ་དེ་ནས་
ནི་རྒྱུན་ཞུགས་འབྲས་གནས་ཁྱད་པར་ཅན་དང་། ཕྱིར་འོང་སོགས་ཀྱི་ཞུགས་པར་ཡང་འགྱུར་ལ། ། དེ་བཞིན་
དུ་ཕྱིར་འོང་དང་། ཕྱིར་མི་འོང་དེ་དག་ཀྱང་འབྲས་བུ་གོང་མ་ཐོབ་ཕྱིར་དུ་ནམ་བརྩོན་པ་ནས་འབྲས་གནས་
ཁྱད་པར་ཅན་དང་། རིམ་པ་བཞིན་ཕྱིར་མི་འོང་ཞུགས་པ་དང་། དགྲ་བཅོམ་ཞུགས་པར་ཡང་འགྱུར་རོ། །
ཚུལ་དེ་དག་ལ་དགོངས་ནས། རྩ་བར་ཡང་། འབྲས་གནས་ཁྱད་པར་བྱ་བའི་ཕྱིར། ། མི་བརྩོན་པ་ནི་ཞུགས་
མ་ཡིན། ། ཞེས་གསུངས་པ་ཡིན་ནོ། ། དེས་ན་རྒྱུན་ཞུགས་ཞུགས་པ་ལ་འབྲས་གནས་མེད་ཀྱང་། ཕྱི་མ་གསུམ་གྱི་
ཞུགས་པ་ལ་ནི་འབྲས་གནས་ཡོད་པས་ཞུགས་པ་དང་འབྲས་གནས་མི་འགལ་བར་ཡང་ཤེས་པར་བྱའོ། ། དེ་ལྟར་
ན་རྒྱུན་ཞུགས་ཞུགས་འབྲས་གཉིས། ཕྱིར་འོང་ཞུགས་འབྲས་གཉིས། ཕྱིར་མི་འོང་ཞུགས་འབྲས་གཉིས་ཏེ་
དྲུག་གི་སྟེང་དུ། ཕྱིར་མི་འོང་ཁྱད་པར་ཅན་ནི་དགྲ་བཅོམ་ཞུགས་པའང་ཡིན་པས་སློབ་པའི་གང་ཟག་རྫས་
བདུན་དུ་འགྱུར་རོ། །
་་།
མཐར་གྱིས་པའམ་འབྲས་བུ་རིམ་གྱིས་པ་ལ་དོགས་དཔྱོད། །
ས་དང་ས་ན་ཉེས་རྣམས་དགུ། ཞེས་སོགས་ཀྱི་སྐབས་སུ། མཐར་གྱིས་པའམ། འབྲས་བུ་རིམ་གྱིས་
པ་བཤད་པ་སྟེ། དེ་ནི་སྔར་མཐོང་སྒོམ་གྱི་སྤང་བྱ་གཅིག་ཀྱང་མ་སྤངས་པའི་འཆིང་པ་ཀུན་ལྡན་ཞིག་གམ།
འདོད་ཉོན་ལྔ་པའི་བར་ཙམ་སྤངས་པ་ཡང་རུང་སྟེ། དེས་དང་པོར་མཐོང་ལམ་གྱིས་ཁམས་གསུམ་གྱི་མཐོང་
སྤང་སྤངས། དེ་ནས་སྒོམ་ལམ་ཟག་བཅས་ཟག་མེད་གང་རུང་གིས་སྒོམ་སྤང་རྣམས་རིམ་གྱིས་སྤངས་ཏེ་འབྲས་
བུ་བཞི་རིམ་གྱིས་ཚང་བར་ཐོབ་པའོ། ། འདིའི་ཐད་ཀྱི་འགྲེལ་པ་མངོན་པའི་རྒྱན་དུ། འབྲས་བུ་བཞི་རིམ་གྱིས་
ཚང་བར་ཐོབ་པ་དང་། གསུམ་མམ་གཉིས་ཐོབ་པའང་ཡོད་དོ། ། ཞེས་པ་ཞིག་གསུང་འདུག་པའི་ཕྱི་མ་གཉིས་
ཀྱི་དོན་ནི། འབྲས་བུ་བཞི་རིམ་གྱིས་ཚང་བར་ཐོབ་པའི་དགྲ་བཅོམ་ཡོད་པ་དངོས་སུ་བསྟན་པའི་ཞར་ལ།
འབྲས་བུ་གསུམ་རིམ་གྱིས་ཐོབ་པའི་ཕྱིར་མི་འོང་དང་། གཉིས་རིམ་གྱིས་ཐོབ་པའི་ཕྱིར་འོང་གཉིས་ཀྱང་འབྲས་
བུ་རིམ་གྱིས་པའམ་མཐར་གྱིས་པ་ཡིན་པར་བསྟན་པ་ཡིན་ནོ། ། འོ་ན། རྒྱུན་ཞུགས་ཀྱང་སྨོས་དགོས་པར་
འགྱུར་རོ་ཞེ་ན། དེ་ལ་ཡང་འབྲས་བུ་རིམ་གྱིས་པ་ནི་ཡོད་མོད། འོན་ཀྱང་གོང་གི་འགྲེལ་པས་ནི། གང་
393



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཟག་གང་གིས་འབྲས་བུ་བཞི་ལས་རིམ་གྱིས་བརྒྱུད་ནས་ཇི་ཙམ་ཐོབ་པ་ཡོད་པར་བསྟན་པ་ཡིན་ན། རྒྱུན་
ཞུགས་ནི་གནས་སྐབས་དེར་འབྲས་བུ་གཅིག་ཙམ་ལས་མ་ཐོབ་ལ། གཅིག་ཙམ་ཐོབ་པ་ལ་རིམ་གྱིས་བརྒྱུད་ནས་
ཐོབ་པའི་དོན་དངོས་སུ་མ་ཚང་བའི་ཕྱིར་མ་སྨོས་པའོ། ། མཐར་གྱིས་པ་དེ་ལ་ཡང་རྒྱུན་ཞུགས་ཞུགས་གནས་
གཉིས་དང་། དེ་བཞིན་དུ་ལན་གཅིག་ཕྱིར་འོང་དང་། ཕྱིར་མི་འོང་དང་། དགྲ་བཅོམ་ཞུགས་གནས་
གཉིས་རེ་སྟེ་གང་ཟག་ཟུང་བཞི་ཡ་བརྒྱད་ཡོད་དོ། ། དེ་ཡང་སྤང་བྱའི་ཁྱད་པར་ནི། འདོད་པའི་སས་བསྡུས་ཀྱི་
སྒོམ་སྤང་ཉོན་མོངས་ཆེ་འབྲིང་ཆུང་ངུ་དགུ་ཡོད་པ་བཞིན་དུ། བསམ་གཏན་དང་པོ་ནས་སྲིད་རྩེའི་བར་གྱི་ས་
བརྒྱད་པོ་རེ་རེ་ལ་ཡང་ཉེས་པ་རྣམ་པ་དགུ་རེ་སྡོམ་པས་སྒོམ་སྤང་ཉོན་མོངས་བརྒྱད་ཅུ་རྩ་གཅིག་ཡོད་ལ། དེ་
དག་གི་གཉེན་པོ་སྒོམ་ལམ་པར་ཆད་མེད་ལམ་ཡང་བརྒྱད་ཅུ་རྩ་གཅིག་ཡོད་པས་གཉེན་པོ་རྣམས་ཆུང་རིམ་གྱིས་
སྐྱེས་པ་དང་། སྤང་བྱ་རྣམས་ཆེ་རིམ་གྱིས་སྤོང་བའོ། ། དེ་ལ་དང་པོ་མཐར་གྱིས་པའམ་རིམ་གྱིས་པ་ལ་རྒྱུན་
ཞུགས་ཞུགས་གནས་གཉིས་ལས། ཉན་ཐོས་མཐོང་ལམ་གྱི་སྔ་རོལ་ཏུ་འདོད་པའི་སྒོམ་སྤང་ཉོན་མོངས་གཅིག་
ཀྱང་མ་སྤངས་པ་ནས་ལྔ་ཙམ་གྱི་བར་གང་རུང་སྤངས་པའི་རིམ་གྱིས་པ་གང་ཞིག སྐད་ཅིག་བཅོ་ལྔ་པ་མན་
ཆད་ལ་གནས་པའི་ཉན་ཐོས་མཐོང་ལམ་པ་རྣམས་ནི་རིམ་གྱིས་པའི་རྒྱུན་ཞུགས་ཞུགས་པ་དང་། བཅུ་དྲུག་པ་
ལ་གནས་པ་ནི་རིམ་གྱིས་པའི་རྒྱུན་ཞུགས་འབྲས་གནས་ཙམ་པོ་བ་ཡིན་པར་སྔར་གྱིས་རིགས་པས་ཤེས་པར་ནུས་
ཤིང་། རྒྱུན་ཞུགས་འབྲས་གནས་དེ་ལ་ཡང་སྲིད་པ་ལན་བདུན་པ་བ་དང་། རིགས་ནས་རིགས་སྐྱེ། དེ་
གཉིས་ལས་གཞན་པའི་རྒྱུན་ཞུགས་དང་གསུམ། དང་པོའི་རྒྱུན་ཞུགས་འབྲས་གནས་གང་ཞིག སྔར་འདོད་
པའི་སྒོམ་སྤང་ཉོན་མོངས་གཅིག་ཀྱང་མ་སྤངས་པ་ཞིག་ཡིན་ན། དེ་ནི་དེ་ལྟར་ཏེ་རབ་ཏུ་ཐོགས་ན་འདོད་པར་
ལན་བདུན་སྐྱེ་བ་སྲིད་པའི་ཕྱིར་སྲིད་པ་ལན་བདུན་པ་བ་ཞེས་བྱའོ། ། སྲིད་པ་ལན་བདུན་པ་བའི་རིགས་ཅན་དེ་ལ་
སྐྱེ་བ་བདུན་ལེན་པར་ངེས་པ་དང་མ་ངེས་པ་གཉིས་ཡོད་པ་རྩ་བ་ནས་དངོས་སུ་མ་བཤད་ཀྱང་། རེ་ལྟར་ཐོགས་
ན་ཞེས་པའི་ཚིག་གི་ཤུགས་ཀྱིས་མ་ངེས་པ་ཞིག་ཀྱང་ཡོད་པར་བསྟན་བ་སྟེ། རེ་ལྟར་ཐོགས་ན་ཞེས་པས་དགྲ་
བཅོམ་པ་ཐོབ་པ་ལ་འགོར་ཡུན་རིང་ཤོས་དེས་འདོད་པར་སྐྱེ་སྲིད་བདུན་ལེན་དགོས་པར་བསྟན་པའི་ཤུགས་ལ་
འགོར་ཡུན་ཐུང་བས་མཐའ་གཅིག་ཏུ་དེ་ལྟར་ལེན་དགོས་པ་མ་ངེས་པར་བསྟན་པ་ཡིན་པའི་ཕྱིར། ངེས་པའི་
རྒྱུན་ཞུགས་སྲིད་པ་ལན་བདུན་པ་བ་དེས་ནི། འདོད་པར་ལྷའི་སྲིད་པ་བདུན་དང་། མིའི་སྲིད་པ་བདུན།
394



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
།
དེ་དག་གི་བར་སྲིད་བདུན་བདུན་ཏེ་སྲིད་པ་ཉི་ཤུ་རྩ་བརྒྱད་ལེན་ཀྱང་བདུན་ཚན་དུ་མཚུངས་པའི་ཕྱིར་སྲིད་པ་
ལན་བདུན་པ་ཞེས་བྱ་སྟེ་ཤིང་ལོ་མ་བདུན་པ་བཞིན་ནོ། ། ཞེས་བྱེ་བྲག་སྨྲ་བ་འདོད་དོ། ། དེ་ནི་ལས་ངེས་པའི་
སྟོབས་ཀྱིས་འཕངས་པའི་ཕྱིར་སྲིད་པ་བདུན་པོ་དེ་དག་ལས་ལྷག་པར་ཡང་མི་ལེན་ལ། སྲིད་པ་བདུན་མ་
རྫོགས་གོང་དུ་དགྲ་བཅོམ་མངོན་དུ་ཡང་མི་བྱེད་དེ་སྦྲུལ་གོམས་པ་བདུན་པས་ཟིན་པ་དང་། རིམས་ཉིན་བཞི་
པས་ཟིན་པ་བཞིན་ནོ། ། དེས་ན་བདུན་ཚན་དུ་མ་ཕྱེ་ན་ལྷ་མི་བསྡོམས་པས་སྐྱེ་སྲིད་བཅུ་བཞི་ངེས་པར་ལེན་ཅིང་།
བཅུ་བཞི་པ་དེའི་ཚེ་མྱང་འདས་མངོན་དུ་བྱེད་ལ། མིའི་རྟེན་ཅན་གྱི་ངེས་པའི་རྒྱུན་ཞུགས་སྲིད་པ་ལན་བདུན་
པ་བ་ཡིན་ན་དེའི་ཚེ་དགྲ་བཅོམ་ཐོབ་པ་དང་མཉམ་དུ་སངས་རྒྱས་འཇིག་རྟེན་དུ་མ་བྱོན་ཀྱང་ཆོས་ཉིད་ཀྱི་སྟོབས་
ཀྱིས་ཐོབ་པའི་དགེ་སློང་དུ་ཡང་འགྱུར་རོ། ། དེས་ན་འདིས་ནི་ཕྱིར་མི་འོང་དང་། དགྲ་བཅོམ་པའི་འབྲས་བུ་
གཉིས་ཆར་སྐྱེ་བ་བཅུ་བཞི་པ་དེ་རང་ལ་མངོན་དུ་བྱེད་པར་འདོད་དགོས་ཀྱི་དེའི་གོང་དུ་ཕྱིར་མི་འོང་གི་འབྲས་བུ་
ཡང་མངོན་དུ་བྱེད་མི་ནུས་པའི་ཕྱིར་ཏེ། ཅིའི་ཕྱིར་ན། ཕྱིར་མི་འོང་ཐོབ་པ་ལ་འདོད་ཉོན་དགུ་པ་སྤངས་
དགོས་པ་གང་ཞིག འདོད་ཉོན་དགུ་པ་སྤངས་པའི་འཕགས་པ་སླར་འདོད་པར་སྐྱེ་བ་མི་སྲིད་པའི་ཕྱིར་རོ། །
མ་ངེས་པའི་རྒྱུན་ཞུགས་སྲིད་པ་ལན་བདུན་པ་བ་དེ་ནི་སྲིད་པ་བདུན་ལེན་པའི་རིགས་ཅན་ཡིན་ཀྱང་སྲིད་པ་
བདུན་ལེན་པར་ངེས་པ་ནི་མ་ཡིན་ཞེས་བྱ་ལ། འོན་ཀྱང་། རེ་ལྟར་ཐོགས་ན་ལན་བདུན་པ། ཞེས་པའི་
དངོས་བསྟན་གྱི་སྲིད་པ་ལན་བདུན་པ་བ་ལ་ནི། ངེས་པའི་སྲིད་པ་ལན་བདུན་པ་བ་ཡིན་པས་ཁྱབ་པ་ཡིན་ནོ། །
ཁོ་ན་རེ། འོ་ན། སྒོམ་སྤང་འདོད་ཉོན་གཅིག་ཀྱང་མ་སྤངས་པའི་རིམ་གྱིས་པའི་རྒྱུན་ཞུགས་དེ་ཡིན་ན་སྲིད་
པ་ལན་བདུན་པ་བ་ཡིན་པས་ཁྱབ་པར་ཐལ། ཁྱོད་ཀྱིས་སྲིད་པ་ལན་བདུན་པ་ལ་ངེས་པ་དང་མ་ངེས་པ་གཉིས་
ཕྱེ་བ་ལ་རྒྱུ་མཚན་ཡོད་པའི་ཕྱིར་ཟེར་ན། དེ་ལ་ནི། འདོད་ལན་འདེབས་དགོས་ཏེ། འབྲས་གནས་སྒོམ་
སྤང་བྱ་མ་ཟད། ། རེ་ལྟར་ཐོགས་ན་ལན་བདུན་པ། ། ཞེས་པའི་དངོས་ཤུགས་ཀྱི་ལུང་དོན་གྲུབ་པའི་ཕྱིར། ངེས་
པའི་རྒྱུན་ཞུགས་སྲིད་པ་ལན་བདུན་པ་དེ་དང་པོར་མིའི་རྟེན་ལ་རྒྱུན་ཞུགས་ཀྱི་འབྲས་བུ་ཐོབ་ན། མཐར་ཡང་
མིའི་རྟེན་ལ་མྱང་འདས་མངོན་དུ་བྱེད་ལ། དང་པོར་འདོད་པའི་ལྷའི་རྟེན་ལ་རྒྱུན་ཞུགས་ཐོབ་ན། མཐར་
ཡང་ལྷའི་རྟེན་ལ་མྱང་འདས་མངོན་དུ་བྱེད་པ་ཡིན་ཏེ། དེའི་སྐྱེ་བ་ལེན་ཚུལ་དང་པོར་མིའི་རྟེན་ཅན་ཡིན་ན།
དེའི་ཕྱི་མ་ལྷ་དང་། ཡང་དེའི་ཕྱི་མ་མི་སྟེ་ལྷ་མིའི་སྐྱེ་བ་སྤེལ་མའི་སྒོ་ནས་བདུན་བདུན་ལེན་པའི་ཕྱིར་དང་དེ་
395



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བཞིན་དུ་དང་པོར་ལྷའི་རྟེན་ཅན་ཡིན་ན། དེའི་ཕྱི་མ་མིར་སྐྱེ་བ་སོགས་རིགས་འགྲེ་བའི་ཕྱིར། ཡང་། མ་
ངེས་པའི་སྲིད་པ་ལན་བདུན་པ་བ་ནི། དང་པོར་མིའི་རྟེན་ཅན་ཡིན་ན། མཐར་ཡང་མིའི་རྟེན་ལ་མྱང་
འདས་མངོན་དུ་བྱེད་པས་མ་ཁྱབ་བམ་སྙམ་ཡང་དཔྱད་དོ། ། སྲིད་པ་ལན་བདུན་པ་བ་དེ་ལ་ནི་འཕགས་པར་མ་
ཟད། སོ་སྐྱེ་རྒྱུད་སྨིན་པ་དག་ཀྱང་ཡོད་དེ། དགེ་འདུན་ཉི་ཤུ་ཆེན་མོ་ལས། ལན་བདུན་པ་ལ་སྐྱེ་འཕགས་
གཉིས། ། ཞེས་གསུངས་པ་ལྟར་རོ། ། དེ་ལ་སོ་སྐྱེའི་གང་ཟག་ཇི་ལྟར་འཇོག་ཅེ་ན། ཡོད་དེ། རྒྱུན་ཞུགས་སྲིད་
པ་ལན་བདུན་པ་བ་དང་ལུས་རྟེན་གཅིག་བསྡུས་ཀྱི་སྦྱོར་ལམ་ཆོས་མཆོག་པ་ལྟ་བུ་ཡང་དེ་ཡིན་པའི་ཕྱིར། །
རྒྱུན་ཞུགས་རིགས་ནས་རིགས་སྐྱེ་སྐོར་གྱི་དོགས་དཔྱོད། །
རྣམ་གསུམ་རྣམ་བཞི་ལས་གྲོལ་བ། ། ཞེས་སོགས་ཀྱི་སྐབས་སུ། རྒྱུན་ཞུགས་འབྲས་གནས་གང་ཞིག
འདོད་པའི་སྒོམ་སྤང་ཉོན་མོངས་གསུམ་མམ་བཞི་ཙམ་གྱི་བར་སྤངས་ལ་རིགས་མཐུན་གྱི་སྐྱེ་སྲིད་གཉིས་སམ་
གསུམ་ཙམ་དུ་ལེན་པར་ངེས་པའི་རྒྱུན་ཞུགས་དེ་ལ་ནི་རིགས་ནས་རིགས་སུ་སྐྱེ་བ་ཞེས་བྱ་ལ། དེ་ལ་ཡང་ལྷའི་
རིགས་ནས་རིགས་སུ་སྐྱེ་བ་དང་མིའི་རིགས་ནས་རིགས་སུ་སྐྱེ་བ་གཉིས་ཡོད་ཅིང་། ལྷ་མི་གང་རུང་གི་རིགས་
མཐུན་གྱི་སྐྱེ་སྲིད་གཉིས་ནི་ངེས་པར་ལེན་པས་ཁྱབ། གསུམ་པ་ལེན་མི་ལེན་ཅི་རིགས་ཡོད། བཞི་པ་ངེས་
པར་མི་ལེན་པས་ཁྱབ་ལ། འོན་ཀྱང་དེ་ནི་རིགས་མཐུན་གྱི་དབང་དུ་བྱས་པ་ལས་རིགས་མི་མཐུན་གྱི་ལྷ་མིའི་སྐྱེ་
སྲིད་བཞི་ལེན་པ་ནི་ཡོད་པར་བཞེད་དོ། ། དེ་བཞིན་དུ་རིགས་ནས་རིགས་སྐྱེའི་ཉོན་མོངས་སྤངས་ཚུལ་ཡང་
འདོད་ཉོན་གསུམ་པ་ངེས་པར་སྤངས་པས་ཁྱབ། བཞི་པ་སྤངས་མ་སྤངས་ཅི་རིགས་ཡོད། ལྔ་པ་ངེས་པར་མ་
སྤངས་པ་དགོས་ཏེ། ལྔ་པ་སྤངས་ན་དྲུག་པ་ཚེ་དེ་ལ་ངེས་པར་སྤོང་བ་འགྱུར་བས། དེ་སྤངས་ན་ཕྱིར་འོང་དུ་
འགྱུར་བ་ལས་རྒྱུན་ཞུགས་སུ་མི་གནས་ལ། རིགས་ནས་རིགས་སྐྱེར་ཡང་མི་རུང་བའི་ཕྱིར། འོ་ན། མཐོང་
ལམ་གྱི་སྔ་རོལ་ཏུ་འདོད་ཉོན་གསུམ་པའམ། བཞི་པ་ཙམ་སྤངས་ལ་རིགས་མཐུན་གྱི་སྐྱེ་སྲིད་གཉིས་གསུམ་ཙམ་
ལེན་པར་ངེས་པའི་རྒྱུན་ཞུགས་དང་། སྲིད་པ་ལན་བདུན་པ་བ་དང་རྒྱུད་གཅིག་ཏུ་གྱུར་པའི་འདོད་པར་
རིགས་མཐུན་གྱི་སྐྱེ་སྲིད་གཉིས་གསུམ་ཙམ་ལེན་པར་ངེས་ལ་འདོད་ཉོན་བཞི་པའི་བར་ཙམ་སྤངས་པའི་རྒྱུན་
ཞུགས་དེ་དག་ཀྱང་རིགས་ནས་རིགས་སྐྱེ་ཡིན་ནམ། ཞེ་ན། ཡིན་ཏེ། འགྲེལ་པ་མངོན་པའི་རྒྱན་དུ།
396



པ་མ
ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ། །
འདི་ནི་བདེན་པ་མཐོང་བའི་སྔོན་ནམ་ཕྱིས་སྤངས་ཀྱང་རུང་ངོ༌། ། ཞེས་གསུངས་པའི་ཕྱིར། ཡང་། མཐོང་
ལམ་གྱི་སྔ་རོལ་དུ་འདོད་ཉོན་ལྔ་པ་མན་ཆད་སྤངས་པའི་རྒྱུན་ཞུགས་དེ་ནི་རིགས་ནས་རིགས་སྐྱེ་མ་ཡིན་ཏེ།
དེས་བཅུ་དྲུག་པ་ལམ་རྗེས་ཤེས་ཀྱི་ཚེ་འདོད་ཉོན་དྲུག་པ་མི་སྤོང་ཡང་། ཚེ་དེ་ལ་ངེས་པར་སྤངས་པས་ཕྱིར་འོང་
དུ་འགྱུར་བ་གོང་དུ་བཤད་པ་ལྟར་ཡིན་པའི་ཕྱིར། ཡང་། སྔོན་གྱི་སློབ་དཔོན་འགའ་ཞིག འདོད་ཉོན་
གཅིག་ཙམ་སྤངས་པ་དང་། གཉིས་ཙམ་སྤངས་པའི་རྒྱུན་ཞུགས་རྣམས་ཀྱང་ཚེ་དྲུག་གམ། ལྔར་རིགས་ནས་
རིགས་སུ་སྐྱེ་བར་བཞེད་པའང་ཡོད་ཀྱང་། རང་ལུགས་སུ་ནི་མི་འདོད་དོ། ། །
རྣམ་པ་ལྔ་ཡི་བར་བཅོམ་པ། ། ཞེས་སོགས་ཀྱིས་རིམ་གྱིས་པའི་ཕྱིར་འོང་ཞུགས་འབྲས་བཤད་པ་སྟེ། དེ་
ལ་རིམ་གྱིས་པའི་རྒྱུན་ཞུགས་འབྲས་གནས་གང་ཞིག འདོད་པའི་སྒོམ་སྤང་ཉོན་མོངས་དང་པོ་སྤོང་བའི་སྦྱོར་
བ་ལ་བརྩོན་པ་ནས། དྲུག་པ་སྤོང་བ་ལ་བརྩོན་པའི་བར་ཆད་མེད་ལམ་ལ་གནས་པའི་བར་གྱི་རིམ་གྱིས་པ་ནི་
འབྲས་བུ་དང་པོ་ལ་གནས་པ་མ་ཟད་འབྲས་བུ་གཉིས་པ་ཕྱིར་འོང་ལ་ཞུགས་པའང་ཡིན་ལ། དེས་ནམ་འདོད་
ཉོན་དྲུག་པ་སྤངས་པ་ན་ལན་གཅིག་ཕྱིར་འོང་གི་འབྲས་བུ་ལ་གནས་པ་སྟེ། འདོད་ཉོན་ཆུང་ངུ་གསུམ་ཙམ་
གྱིས་ནི་འདོད་པར་ལན་གཅིག་ལས་མི་སྐྱེ་བས་ལན་གཅིག་ཕྱིར་འོང་ཞེས་བརྗོད་དོ། ། འབྲས་བུ་གོང་མ་ཐོབ་ཕྱིར་
དུ་བརྩོན་པ་ལ་ཞུགས་པ་མ་ཡིན་པར་ཕྱིར་འོང་གི་འབྲས་བུ་ཙམ་ལ་གནས་པ་དེ་ལ་ནི་ཕྱིར་འོང་འབྲས་གནས་ཙམ་
པོ་བ་ཞེས་བྱའོ། ། ཕྱིར་འོང་འབྲས་གནས་ཁྱད་པར་ཅན་གང་ཞིག འདོད་ཉོན་བདུན་པ་ངེས་པར་སྤངས་ལ་
བརྒྱད་པ་སྤངས་མ་སྤངས་གང་ཡིན་ཀྱང་ཕྱི་མ་འདོད་པའི་སྐྱེ་སྲིད་གཅིག་ཙམ་བླངས་པའི་རྟེན་དེ་ལ་མྱང་འདས་
མངོན་དུ་བྱེད་པར་ངེས་པའི་ཕྱིར་འོང་དེ་ལ་ནི་ཕྱིར་འོང་ཚེ་གཅིག་བར་ཆད་གཅིག་པ་ཞེས་བྱ་སྟེ། དགྲ་བཅོམ་
ཐོབ་པ་ལ་ཚེ་གཅིག་གིས་བར་དུ་ཆོད་ཅིང་། ཕྱིར་མི་འོང་ཐོབ་པ་ལ་འདོད་ཉོན་དགུ་པས་བར་དུ་ཆོད་པའི་ཕྱིར།
དེ་ལ་ནི་ཕྱིར་འོང་འབྲས་གནས་ཁྱད་པར་ཅན་ཞིག་དགོས་ཏེ་རྩ་བར། གསུམ་པ་ལ་ནི་ཞུགས་པའང་ཡིན། །
ཞེས་གསུངས་པའི་ཕྱིར། འདི་ལ་ཡང་འདོད་ཉོན་བདུན་པ་ནི་ངེས་པར་སྤངས་པས་ཁྱབ། བརྒྱད་པ་སྤངས་
མ་སྤངས་ཅི་རིགས་ཡོད། དགུ་པ་ངེས་པར་མ་སྤངས་པས་ཁྱབ་པའི་ཕྱིར། ཡང་། འདོད་ཉོན་བདུན་པ་
དང་བརྒྱད་པའི་བར་སྤངས་ཟིན་པའི་ཕྱིར་འོང་ཡིན་ན། ཚེ་གཅིག་བར་ཆད་གཅིག་པ་ཡིན་པས་ནི་མ་ཁྱབ་ཏེ།
ཚེ་གཅིག་བར་ཆད་གཅིག་པ་ཡིན་ན་ཕྱིར་མི་འོང་ཞུགས་པ་དང༌། འབྲས་གནས་ཁྱད་པར་ཅན་ཡིན་པས་ཁྱབ་
ལ
397



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
པ་གང་ཞིག འདོད་ཉོན་བརྒྱད་པ་སྤངས་པའི་ཕྱིར་འོང་ཡིན་ན་འབྲས་གནས་ཁྱད་པར་ཅན་ཡིན་པས་མ་ཁྱབ་
པའི་ཕྱིར། དེར་ཐལ། མཐོང་ལམ་གྱི་སྔ་རོལ་ཏུ་འདོད་ཉོན་བརྒྱད་པའི་བར་སྤངས་པའི་བཅུ་དྲུག་པ་ལམ་
རྗེས་ཤེས་ལ་གནས་པའི་ཕྱིར་འོང་དེ་འབྲས་གནས་ཁྱད་པར་ཅན་མ་ཡིན་པའི་ཕྱིར། དེར་ཐལ། དེ་འབྲས་བུ་
གོང་མ་ཐོབ་ཕྱིར་དུ་བརྩོན་པ་ལ་ཞུགས་པ་མ་ཡིན་པའི་ཕྱིར། དེས་ནམ་འབྲས་བུ་གོང་མ་ཐོབ་ཕྱིར་དུ་བརྩོན་པ་
ལ་ཞུགས་པ་ནས་འབྲས་གནས་ཁྱད་པར་ཅན་དང་། ཕྱིར་མི་འོང་ཞུགས་པར་ཡང་འགྱུར་བ་ཡིན་ལ། དེ་
ནས་ཚེ་གཅིག་བར་ཆད་གཅིག་པ་ཡང་ཡོད་པར་འདོད་ཀྱང་འགལ་བ་མེད་པའི་ཕྱིར། འོ་ན། ཕྱིར་འོང་ཚེ་
གཅིག་བར་ཆད་གཅིག་པ་དེ་ལ་ངེས་པའི་རྒྱུན་ཞུགས་སྲིད་པ་ལན་བདུན་པ་བ་དང་། རིགས་ནས་རིགས་སྐྱེ་
སོགས་དང་རྒྱུད་གཅིག་ཏུ་གྱུར་པ་ཡོད་དམ་ཞེ་ན། ཡོད་པར་ནི་ཁས་བླངས་མོད། འོན་ཀྱང་རྩ་འགྲེལ་རྣམས་
སུ་གསལ་ཁ་མ་གསུངས་ཡང་། དགེ་འདུན་ཉི་ཤུ་ཆེན་མོ་སོགས་སུ། ཚེ་འཕོས་འདོད་ལྷའི་རྟེན་དེ་ལ།
མྱང་འདས་མངོན་དུ་བྱེད་པར་ངེས། ། ཞེས་ཕྱིར་འོང་ཚེ་གཅིག་བར་ཆད་གཅིག་པ་དེ་ཕྱི་མ་ངེས་པར་འདོད་པའི་
ལྷའི་རྟེན་ལ་མྱང་འདས་མངོན་དུ་བྱེད་པར་གསུངས་ལ། དེ་ལྟར་ན་དེ་དང་རྒྱུད་གཅིག་ཏུ་གྱུར་པའི་ངེས་པའི་
རྒྱུན་ཞུགས་སྲིད་པ་ལན་བདུན་པ་བ་དེ་ཡིན་ན། དང་པོར་ལྷའི་རྟེན་ལ་རྒྱུན་ཞུགས་ཀྱི་འབྲས་བུ་ཐོབ་པ་ཞིག་
ཡིན་པས་ཁྱབ་པར་འདོད་དགོས་ཏེ། དང་པོར་མིའི་རྟེན་ལ་རྒྱུན་ཞུགས་ཐོབ་པའི་ངེས་པའི་རྒྱུན་ཞུགས་སྲིད་པ་
ལན་བདུན་པ་བ་དེ་ནི་མཐར་ཡང་མིའི་རྟེན་ལ་མྱང་འདས་མངོན་དུ་བྱེད་པར་གསུངས་པས་ན་དེ་དང་རྒྱུད་
གཅིག་པ་འབྱུང་མི་ཤེས་པའི་ཕྱིར། དེ་བཞིན་དུ་དེ་དང་རྒྱུད་གཅིག་པའི་རིགས་ནས་རིགས་སྐྱེ་ལ་ཡང་ལྷའི་
རིགས་ནས་རིགས་སྐྱེ་ངེས་པར་དགོས་འདྲ་ཞིང་། ཡང་དེ་དང་རྒྱུད་གཅིག་པའི་མ་ངེས་པའི་སྲིད་པ་ལན་
བདུན་པ་བ་ལ་ནི་དང་པོར་མིའི་རྟེན་ལ་རྒྱུན་ཞུགས་ཐོབ་པ་བཞག་ཀྱང་འགལ་བ་མེད་འདྲ་སྟེ། དེས་རིགས་
མཐུན་གྱི་སྐྱེ་སྲིད་བདུན་ལེན་པར་མ་ངེས་པའི་ཕྱིར། འོན་ཀྱང་འདིའི་ཐད་ཀྱི་དགེ་འདུན་ཉི་ཤུའི་ཡིག་ཆ་
རྣམས་སུ། ཕྱིར་འོང་ཚེ་གཅིག་བར་ཆད་གཅིག་པ་དེ་འདོད་པར་རིགས་མཐུན་གྱི་སྐྱེ་སྲིད་གཅིག་ཁོ་ན་བླངས་
ནས། འདོད་པའི་ལྷའི་རྟེན་ལ་མྱང་འདས་མངོན་དུ་བྱེད་ངེས། ཞེས་དང་། ཡང་དེ་ལ་དབྱེ་ན་ལྷ་མིའི་
རྟེན་ཅན་གཉིས་ཡོད་པར་ཡང་གསུངས་འདུག་པས། དེས་ན་ཚེ་གཅིག་བར་ཆད་གཅིག་པ་ལ་མིའི་རྟེན་ཅན་
ཡོད་ན། དེས་ཕྱི་མ་ལྷའི་སྐྱེ་བ་ལེན་པའི་ཚེ་ལྷ་མི་རིགས་མི་མཐུན་པའི་སྐྱེ་བ་བླངས་པར་སོང་བ་ལྟ་བུ་ཞིག་འདུག་
398



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ། །
ཀྱང་། འདོད་པའི་ལྷ་མི་གཉིས་འདོད་པར་རིགས་མཐུན་པ་ལ་དགོངས་པའམ། ཡང་ན་དེའི་སྐྱེ་བ་སྔོན་མ་
ལྷར་སྐྱེ་བ་བླངས་པ་ཡོད་པས་དེའི་རིགས་མཐུན་ལ་དགོངས་སམ་སྙམ་སྟེ་དཔྱད་དོ། ། གང་ལྟར་ཡང་ཚེ་གཅིག་
བར་ཆད་གཅིག་པ་ལ་མིའི་རྟེན་ཅན་ཡོད་པར་ནི་འདོད་དགོས་ཏེ། འདོད་པའི་ལྷའི་རྟེན་ལ་རྒྱུན་ཞུགས་ཐོབ་
པའི་ངེས་པའི་རྒྱུན་ཞུགས་སྲིད་པ་ལན་བདུན་པ་བ་དང་རྒྱུད་གཅིག་ཏུ་གྱུར་པའི་ཕྱིར་འོང་ཚེ་གཅིག་བར་ཆད་
གཅིག་པ་དེ་མིའི་རྟེན་ཅན་ཡིན་པའི་ཕྱིར། དེར་ཐལ། དེ་འདྲའི་རྒྱུན་ཞུགས་སྲིད་པ་ལན་བདུན་པ་བ་དེས་
མིའི་རིགས་མཐུན་གྱི་སྐྱེ་སྲིད་བདུན་བླངས་པའི་བདུན་པ་མིའི་རྟེན་དེ་ལ་ཕྱིར་འོང་ཚེ་གཅིག་བར་ཆད་གཅིག་པར་
གྱུར་པའི་ཕྱིར། དེར་ཐལ། དེ་འདྲའི་ཕྱིར་འོང་དེ་དགྲ་བཅོམ་ཐོབ་པ་ལ་ཚེ་གཅིག་ཕྱིར་མི་འོང་ཐོབ་པ་ལ་
འདོད་ཉོན་དགུ་པས་བར་དུ་ཆོད་པའི་འབྲས་གནས་ཁྱད་པར་ཅན་གང་ཞིག དེས་སྐྱེ་བ་ཕྱི་མ་འདོད་པའི་ལྷའི་
རིགས་མཐུན་གྱི་སྐྱེ་སྲིད་གཅིག་བླངས་ནས་རྟེན་དེ་ལ་ཕྱིར་མི་འོང་གི་འབྲས་བུ་དང་མྱང་འདས་གཉིས་ཀ་མངོན་
དུ་བྱེད་པའི་ཕྱིར། ཡང་ཁོ་ན་རེ། མཐོང་ལམ་གྱི་སྔ་རོལ་ཏུ་འདོད་ཉོན་བརྒྱད་པའི་བར་སྤངས་པའི་བཅུ་
དྲུག་པ་ལམ་རྗེས་ཤེས་ལ་གནས་པའི་ཕྱིར་འོང་དེ་ཆོས་ཅན། ཚེ་གཅིག་བར་ཆད་གཅིག་པ་ཡིན་པར་ཐལ།
དེས་དགྲ་བཅོམ་ཐོབ་པ་ལ་ཚེ་གཅིག་དང་། ཕྱིར་མི་འོང་ཐོབ་པ་ལ་འདོད་ཉོན་དགུ་པས་བར་དུ་ཆོད་པའི་ཕྱིར་
ཟེར་ན་རྟགས་ཟུར་དང་པོ་མ་གྲུབ་སྟེ། དེས་དགྲ་བཅོམ་ཐོབ་པ་ལ་ཚེ་གཅིག་ཙམ་གྱིས་བར་དུ་ཆོད་པའི་ངེས་པ་
མེད་པའི་ཕྱིར་དང་། དེ་ལ་ཕྱི་མར་འདོད་ལྷར་སྐྱེ་བའི་ངེས་པའང་མེད་པའི་ཕྱིར་དང་། ཚེ་གཅིག་བར་ཆད་
གཅིག་པ་ལ་དེ་གཉིས་ཀྱི་སྟེང་དུ་ཕྱིར་མི་འོང་གི་འབྲས་བུ་ཐོབ་ཕྱིར་དུ་བརྩོན་པའི་འབྲས་གནས་ཁྱད་པར་ཅན་
ཡིན་དགོས་པ་གོང་དུ་བཤད་པ་ལྟར་ཡིན་པའི་ཕྱིར། དེར་ཐལ། དེའི་མཚན་ཉིད་ཀྱི་ཟུར་དུ། གསུམ་པ་
ལ་ནི་ཞུགས་པའང་ཡིན། ཞེས་གསུངས་པའི་ཕྱིར། གཞན་ཡང་། ཕྱིར་འོང་ཡིན་ན། འདོད་པར་ལན་
གཅིག་ཕྱིར་འོང་ཡིན་པས་ཀྱང་མ་ཁྱབ་སྟེ། འདོད་ཉོན་དགུ་པ་སྤོང་ཕྱིར་དུ་དེའི་དངོས་གཉེན་བར་ཆད་མེད་
ལམ་ལ་གནས་པའི་ཕྱིར་འོང་ལྟ་བུ་འདོད་པར་ལན་གཅིག་ཕྱིར་འོང་མ་ཡིན་པའི་ཕྱིར། དེར་ཐལ། དེས་སླར་
འདོད་པར་སྐྱེ་བ་མི་ལེན་པའི་ཕྱིར་ཏེ། དེས་ཚེ་དེ་ལ་ངེས་པར་ཕྱིར་མི་འོང་གི་འབྲས་བུ་མངོན་དུ་བྱེད་པའི་ཕྱིར། །
འོ་ན། དེ་ལ་ཕྱིར་འོང་གི་དོན་མ་ཚང་བར་འགྱུར་རོ། ། ཞེ་ན། དེའི་རིགས་ཅན་ཡིན་པའི་ཕྱིར་ཕྱིར་འོང་ཉིད་
དུ་འཇོག་གོ། །
་ ་
།
399



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
།
ཕྱིར་མི་འོང་ཞུགས་འབྲས་དང་དབྱེ་བ་བཤད་པ།
དེ་དགུ་ཟད་པས་ཕྱིར་མི་འོང་། ཞེས་པའི་སྐབས་སུ། ཕྱིར་མི་འོང་ཞུགས་འབྲས་བཤད་པ་སྟེ། དེ་
ལ་གཉིས་ལས་ཆགས་བྲལ་སྔོན་སོང་ནི་སྔར་བཤད་ཟིན་ལ། འབྲས་བུ་རིམ་གྱིས་པའི་དབང་དུ་བྱས་ན།
འབྲས་བུ་རིམ་གྱིས་པའི་ཕྱིར་མི་འོང་གི་འབྲས་བུ་ཐོབ་ཕྱིར་དུ་བརྩོན་བཞིན་པའི་ཕྱིར་འོང་འབྲས་གནས་ཁྱད་བར་
ཅན་ནི་འབྲས་བུ་རིམ་གྱིས་པའི་ཕྱིར་མི་འོང་ཞུགས་པ་ཡིན་ལ། དེས་འདོད་ཉོན་དགུ་པ་ཟད་པར་ནམ་སྤངས་
པ་ན་འབྲས་བུ་རིམ་གྱིས་པའི་ཕྱིར་མི་འོང་གི་འབྲས་བུ་ལ་གནས་པ་ཡིན་ནོ། ། ཡང་། ཆགས་བྲལ་སྔོན་སོང་གི་
ཕྱིར་འོང་འབྲས་གནས་ཁྱད་པར་ཅན་ལྟ་བུ་ཕྱིར་མི་འོང་ཞུགས་པ་ཡིན་ཀྱང་། ཆགས་བྲལ་སྔོན་སོང་གི་ཕྱིར་མི་
འོང་ཞུགས་པ་དང་། འབྲས་བུ་རིམ་གྱིས་པའི་ཕྱིར་མི་འོང་ཞུགས་པ་གང་ཡང་མ་ཡིན་ལ། དེའི་སྟོབས་ཀྱིས་
ཐོབ་པའི་ཕྱིར་མི་འོང་དེ་ཡང་ཆགས་བྲལ་སྔོན་སོང་གི་ཕྱིར་མི་འོང་དང་། འབྲས་བུ་རིམ་གྱིས་པའི་ཕྱིར་མི་འོང་
གང་ཡང་མ་ཡིན་ནོ། ། དེ་ལ་ཁོ་ན་རེ། མཐོང་ལམ་གྱི་སྔོན་དུ་འདོད་ཉོན་དྲུག་པ་ལ་ཆགས་པ་དང་བྲལ་བས།
ཆགས་བྲལ་སྔོན་གྱི་ཕྱིར་འོང་འབྲས་གནས་ཁྱད་པར་ཅན་ཆོས་ཅན། ཆགས་བྲལ་སྔོན་སོང་གི་ཕྱིར་མི་འོང་
ཞུགས་པ་ཡིན་པར་ཐལ། ཆགས་བྲལ་སྔོན་སོང་གང་ཞིག ཕྱིར་མི་འོང་ཞུགས་པ་ཡིན་པའི་ཕྱིར་ཟེར་ན་མ་
ཁྱབ་བོ། ། དེ་ནི་བར་སྐྱེས་འདུ་བྱེད་དང་། ། ཞེས་སོགས་ཀྱི་སྐབས་སུ། ཕྱིར་མི་འོང་སྤྱི་ཙམ་པ་དེ་ལ་དབྱེ་ན།
གཟུགས་སུ་ཉེར་འགྲོ་དང་། གཟུགས་མེད་དུ་ཉེར་འགྲོ་དང་། མཐོང་ལམ་ཐོབ་པའི་ཚེ་དེ་ལ་མྱ་ངན་ལས་
འདའ་བ་གསུམ། ཕྱི་མ་འདི་ལ་ཕྱིར་མི་འོང་མཐོང་ཆོས་ཞི་ཞེས་ཀྱང་བྱའོ། ། གཟུགས་སུ་ཉེར་འགྲོའི་ཕྱིར་མི་
འོང་དེ་ལ་ཡང་བར་འདའ་བ་དང་། སྐྱེས་འདའ་བ་དང་། གོང་དུ་འཕོ་བ་གསུམ། སྐྱེས་འདའ་བ་ལ་སྐྱེས་
ཙམ་ནས་འདའ་བ་དང་། མངོན་པར་འདུ་བྱེད་དང་བཅས་ཏེ་འདའ་བ་དང་། མངོན་པར་འདུ་བྱེད་མེད་
པར་འདའ་བ་གསུམ་དུ་ཕྱེ་ན་ལྔའོ། ། དེ་ལ་བར་འདའ་བ་ནི། འདོད་པ་ནས་ཤི་འཕོས་ནས་ཚངས་ཆེན་མ་
གཏོགས་པའི་གཟུགས་ཁམས་གནས་རིས་བཅུ་དྲུག་པོ་གང་རུང་གི་བར་སྲིད་དུ་སྐྱེ་བ་གཅིག་ཁོ་ན་བླངས་ནས་རྟེན་
དེ་ལ་མྱང་འདས་མངོན་དུ་བྱེད་ངེས་ཀྱི་གཟུགས་སུ་ཉེར་འགྲོའི་ཕྱིར་མི་འོང་དེ་ཡིན་ལ། དེ་ལ་ཡང་ནང་བསྲེས་
སུ་དབྱེ་ན་ཞོགས་མའི་མེ་སྟག་ཆུང་ངུ་མངོན་པར་གྲུབ་བཞིན་དུ་འཆི་བ་སོགས་དཔེ་གསུམ་གྱིས་བསྟན་པ་ལྟར།
400



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ། །
མྱུར་བར་འདའ་བ་དང་། མྱུར་བ་མ་ཡིན་པར་འདའ་བ། ། ཡུན་རིང་པོ་ཞིག་ནས་འདའ་བ་གསུམ་སྟེ།
གཟུགས་ཀྱི་བར་སྲིད་གྲུབ་པའི་དུས་སྐད་ཅིག་གཉིས་པར་མྱང་འདས་མངོན་དུ་བྱེད་ངེས་ཀྱི་ཕྱིར་མི་འོང་བར་
འདའ་བ་དེ་དང་པོ་དང་། བར་སྲིད་ཀྱི་ཚེའི་ཕྱེད་ཙམ་ལ་མྱང་འདས་མངོན་དུ་བྱེད་ངེས་ཀྱི་བར་འདའ་བ་དེ་
གཉིས་པ་དང་། དེའི་ཚེའི་འཇུག་ཏུ་མྱང་འདས་མངོན་དུ་བྱེད་ངེས་ཀྱི་བར་འདའ་བ་དེ་གསུམ་པ་ཡིན་ནོ།
འདོད་པ་ནས་ཤི་འཕོས་ནས་གཟུགས་ཁམས་གནས་རིས་བཅུ་དྲུག་པོ་གང་རུང་དུ་སྐྱེ་སྲིད་གཅིག་ཁོ་ན་བླངས་ནས་
རྟེན་དེ་ལ་མྱང་འདས་མངོན་དུ་བྱེད་ངེས་ཀྱི་གཟུགས་སུ་ཉེར་འགྲོའི་ཕྱིར་མི་འོང་དེ་ལ་ནི་སྐྱེས་འདའ་བ་ཞེས་བྱ་ལ།
དེ་ཡང་གོང་དུ་བཤད་པ་ལྟར་གསུམ་ཡོད་པ་ལས། གཟུགས་ཀྱི་སྐྱེ་སྲིད་གྲུབ་པའི་དུས་སྐད་ཅིག་གཉིས་པར་
མྱང་འདས་མངོན་དུ་བྱེད་ངེས་ཀྱི་ཕྱིར་མི་འོང་སྐྱེས་འདའ་བ་དེ་དང་པོ་དང་། སྐྱེ་སྲིད་གྲུབ་པའི་རྟེན་ལ་འབད་
རྩོལ་རགས་པ་དང་བཅས་ཏེ་མྱང་འདས་མངོན་དུ་བྱེད་ངེས་ཀྱི་སྐྱེས་འདའ་བ་ནི་གཉིས་པ་དང༌། རྟེན་དེ་ལ་
འབད་རྩོལ་རགས་པ་ལ་མི་ལྟོས་པར་མྱང་འདས་མངོན་དུ་བྱེད་ངེས་ཀྱི་སྐྱེས་འདའ་བ་དེ་གསུམ་པ་ཡིན་པའི་ཕྱིར།
མྱུར་བར་འདའ་བ་དང་། སྐྱེས་ཙམ་ནས་འདའ་བ་གཉིས་ལ་ཡིག་ཆ་རྣམས་སུ་བར་སྲིད་གྲུབ་མ་ཐག་དང་
སྐྱེ་སྲིད་བླངས་མ་ཐག་ཏུ་ཞེས་གསུངས་པ་ནི་དུས་མྱུར་བའི་སྤམ་བཤད་མཛད་པ་ལས། སྲིད་པ་གཉིས་གྲུབ་མ་
ཐག་ཏུ་མྱང་འདས་མངོན་དུ་བྱེད་པ་མི་སྲིད་དེ། སྐྱེ་བའི་སྲིད་པ་ནི་ཉོན་མོངས་ཅན་ཡིན་པས་དེ་དང་དུས་
མཉམ་དུ་ཟག་མེད་ཀྱི་ལམ་མངོན་དུ་བྱེད་མི་ནུས་པའི་ཕྱིར། དེས་ན་ཚིག་སྐྱོན་གོང་ལྟར་གཅོད་དགོས་སོ། །
འདོད་པ་ནས་ཤི་འཕོས་ནས་གཟུགས་སུ་མ་མཐའ་སྐྱེ་སྲིད་གཉིས་བླངས་ནས་ཁམས་གོང་མ་གཉིས་གང་རུང་གི་
རྟེན་ལ་མྱང་འདས་མངོན་དུ་བྱེད་ངེས་ཀྱི་གཟུགས་སུ་ཉེར་འགྲོའི་ཕྱིར་མི་འོང་དེ་ལ་ནི་གོང་དུ་འཕོ་བ་ཞེས་བྱའོ།
དེ་ལ་ཡང་འོག་མིན་མཐར་ཐུག་འགྲོ་དང་། སྲིད་རྩེ་མཐར་ཐུག་འགྲོ་གཉིས། འདོད་པ་ནས་ཤི་འཕོས་ནས་
གཟུགས་ཁམས་སུ་སྐྱེ་སྲིད་གཉིས་ཡན་ཆན་འཕར་མར་བླངས་ནས་གནས་གཙང་གི་རྟེན་ལ་མྱང་འདས་མངོན་དུ་
བྱེད་ངེས་ཀྱི་ཕྱིར་མི་འོང་གོང་འཕོ་དེ་ནི། གོང་འཕོ་འོག་མིན་མཐར་ཐུག་འགྲོ་ཞེས་བྱ་བ་ཡིན་ལ། དེ་ལ་ཡང་
དབྱེ་ན་འཕར་བ་དང་། ཕྱེད་དུ་འཕར་བ་གནས་ཐམས་ཅད་དུ་འཆི་འཕོ་བ་དང་གསུམ། དང་པོ་ནི།
འདོད་པའི་རྟེན་ཅན་གྱི་ཕྱིར་མི་འོང་བསམ་གཏན་བཞི་པའི་དངོས་གཞི་སྤེལ་སྒོམ་འགྲུབ་པ་ཞིག བསམ་
གཏན་དང་པོའི་བདེ་བའི་རོ་མྱངས་པས་གོང་མ་གསུམ་ལས་ཉམས་ཏེ་ཤི་འཕོས་ནས་ཚངས་རིས་ལ་སོགས་པར་
401



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
སྐྱེས། དེར་སྔོན་གོམས་པའི་ཤུགས་ཀྱིས་བསམ་གཏན་བཞི་པའི་སྤྲེལ་སྒོམ་བཅོ་ལྔ་སྤེལ་བསྒོམས་པས་འོག་མིན་
དུ་སྐྱེས་ནས་དགྲ་བཅོམ་མངོན་དུ་བྱེད་ངེས་ཀྱི་ཕྱིར་མི་འོང་གོང་འཕོ་ལྟ་བུའོ། ། གཉིས་པ་ནི། འདོད་པའི་རྟེན་
ཅན་གྱི་ཕྱིར་མི་འོང་བསམ་གཏན་སྤྲེལ་སྒོམ་ལས་ཉམས་པ་ཞིག་ཤི་འཕོས་ནས་དང་པོར་ཚངས་རིས་སོགས་སུ་སྐྱེས།
རྟེན་དེ་ལ་སྤེལ་སྒོམ་གསུམ་སྤེལ་ལམ་དྲུག་སྤེལ་གང་རུང་བསྒོམས་པས་གནས་གཙང་འོག་མ་གཉིས་པོ་གང་རུང་དུ་
སྐྱེས། རྟེན་དེ་ལ་བཅོ་ལྔ་སྤེལ་བསྒོམས་པས་ཕྱི་མ་འོག་མིན་ཏུ་སྐྱེས་ནས་དགྲ་བཅོམ་མངོན་དུ་བྱེད་ངེས་ཀྱི་ཕྱིར་
མི་འོང་གོང་འཕོ་ལྟ་བུ་དང་། གསུམ་པ་ནི་སྔར་བཞིན་སྤེལ་སྒོམ་ལས་ཉམས་པའི་ཕྱིར་མི་འོང་ཞིག་ཤི་འཕོས་
ནས་ཚངས་ཆེན་མ་གཏོགས་པའི་གཟུགས་ཁམས་གནས་རིགས་བཅུ་དྲུག་པོ་ཐམས་ཅད་དུ་རིམ་བཞིན་སྐྱེས་ནས་
མཐར་འོག་མིན་གྱི་རྟེན་ལ་མྱང་འདས་མངོན་དུ་བྱེད་ངེས་ཀྱི་ཕྱིར་མི་འོང་གོང་འཕོ་ལྟ་བུའོ། ། གོང་དུ་བཤད་པ་
འདི་དག་ཀྱང་མཚན་གཞི་ངོས་འཛིན་པ་ཙམ་ཡིན་པ་ལས་འཕར་བ་སོགས་གསུམ་པོ་གང་རུང་ཡིན་ན་ཚུལ་དེ་
ལྟར་དུ་ངེས་པའི་ཁྱབ་པ་ནི་མེད་དེ། འཕར་བ་དང་ཕྱེད་འཕར་བ་གང་རུང་ཡིན་ན་བསམ་གཏན་གོང་མ་
གསུམ་ཆར་ལས་ཉམས་ངེས་ཡིན་པས་ཀྱང་མ་ཁྱབ་ཅིང་། ཤི་འཕོས་ནས་ངེས་པར་ཚངས་རིས་སོགས་བསམ་
གཏན་དང་པོ་ཁོ་ནར་སྐྱེ་བས་ཀྱང་མ་ཁྱབ་ལ། ངེས་པར་འོག་མིན་གྱི་རྟེན་ལ་མྱང་འདས་མངོན་དུ་བྱེད་པས་
ཀྱང་མ་ཁྱབ་པའི་ཕྱིར། དེར་ཐལ། ཕྱིར་མི་འོང་གོང་འཕོ་འཕར་བ་ཞིག་བསམ་གཏན་བཞི་པའི་དངོས་གཞི་
ལས་ཉམས་ཀྱང་གསུམ་པ་དང་གཉིས་པ་ལས་མ་ཉམས་ན་ཤི་འཕོས་ནས་བསམ་གཏན་གསུམ་པའི་གནས་གང་
རུང་དུ་སྐྱེས་རྟེན་དེ་ལ་སྤྲེལ་སྒོམ་ལྔ་པོ་གང་རུང་བསྒོམས་པ་ལས་གནས་གཙང་ལྔ་པོ་གང་རུང་དུ་སྐྱེས་ནས་མྱང་
འདས་མངོན་དུ་བྱེད་པ་སྲིད་པའི་ཕྱིར་དང་། གནས་གཙང་འོག་མ་བཞི་པོ་གང་རུང་གི་རྟེན་ལ་མྱང་འདས་
མངོན་དུ་བྱེད་པ་ཡོད་པར་ཡང་དགེ་འདུན་ཉི་ཤུའི་ཡིག་ཆ་རྣམས་སུ་བཤད་པའི་ཕྱིར། གཞན་ཡང་གོང་འཕོ་
འཕར་བ་དང་ཕྱེད་འཕར་གང་རུང་ཡིན་ན་བཞི་པའི་དངོས་བཞི་སྤེལ་སྒོམ་ལས་ཉམས་ངེས་ཡིན་པས་ཀྱང་མ་ཁྱབ་
པ་འདྲ་སྟེ། ཕྱིར་མི་འོང་གོང་འཕོ་འཕར་བ་བསམ་གཏན་བཞི་པའི་དངོས་གཞི་ཆུང་ངུ་གསུམ་སྤེལ་ཐོབ་ལ་མ་
ཉམས་པ་ཞིག་འདོད་པ་ནས་ཤི་འཕོས་ནས་གནས་གཙང་ལྔའི་འོག་མར་སྐྱེས། རྟེན་དེ་ལ་བཅོ་ལྔ་སྤེལ་བསྒོམས་
པར་བྱས་པ་ལས། འོག་མིན་དུ་སྐྱེས་ནས་མྱང་འདས་མངོན་དུ་བྱེད་པ་ཞིག་ཀྱང་སྲིད་དམ་སྙམ་མོ། ། འོན་ཀྱང་
ཕྱིར་མི་འོང་གནས་ཐམས་ཅད་དུ་འཆི་འཕོ་བ་དེ་ཡིན་ན་ནི། དང་པོར་བཞི་པའི་དངོས་གཞི་སྤེལ་སྒོམ་ཐོབ་
402



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
:
ནས་རྗེས་སུ་བསམ་གཏན་གོང་མ་གསུམ་ཆར་ལས་ཉམས་ངེས་ཡིན་པས་ཁྱབ་སྟེ། དེ་ཤི་འཕོས་ནས་སྐྱེ་བ་ཕྱི་མ་
ལ་ངེས་པར་ཚངས་རིས་ནས་བཟུང་གཟུགས་ཁམས་གནས་རིས་བཅུ་དྲུག་པོ་མཐའ་དག་ཏུ་སྐྱེ་བ་བརྒྱུད་ནས་ལེན་
དགོས་པ་གང་ཞིག གོང་མ་གསུམ་ལས་མ་ཉམས་བཞིན་དུ་བསམ་གཏན་དང་པོར་སྐྱེ་བ་མི་སྲིད་པའི་ཕྱིར།
དེ་ནི་མཐར་ཡང་འོག་མིན་གྱི་རྟེན་ལ་མྱང་འདས་མངོན་དུ་བྱེད་ངེས་ཡིན་པས་ཁྱབ་སྟེ། བར་མ་དོར་མྱང་
འདས་མངོན་དུ་བྱེད་ན་གནས་ཐམས་ཅད་དུ་འཆི་འཕོ་བའི་དོན་མ་ཚང་བའི་ཕྱིར། དེ་ཚངས་ཆེན་དུ་ནི་སྐྱེ་བ་
མི་ལེན་ཏེ། ཚངས་ཆེན་ལོག་ལྟའི་གནས་ཡིན་པས་འཕགས་པ་རྣམས་ཀྱིས་སྤོང་བའི་ཕྱིར། དགེ་འདུན་ཉི་
ཤུའི་ཡིག་ཆ་རྣམས་སུ། གནས་ཐམས་ཅད་དུ་འཆི་འཕོ་བ་འདི་ཡང་གཟུགས་ཁམས་གནས་རིས་བཅུ་དྲུག་གི་
ནང་ནས་གནས་གཅིག་ལ་འཕར་དགོས་ཏེ། འཕར་བ་གསུམ་ཞེས་བཤད་པའི་ཕྱིར་ཞེས་གསུངས་ཀྱང་ལུགས་
འདིར་རྩ་འགྲེལ་རྣམས་སུ་གསལ་ཁ་མ་གསུངས་པས་ངེས་པར་འཕར་བ་འདོད་དགོས་པ་མིན་འདྲའོ། ། གོང་འཕོ་
འཕར་བ་སོགས་གསུམ་པོ་གང་རུང་ཡིན་ན། དང་པོར་འདོད་པའི་རྟེན་ལ་བཞི་པའི་དངོས་གཞི་སྤེལ་སྒོམ་ལྔ་
པོ་གང་རུང་ཐོབ་དགོས་པས་ཁྱབ་བམ། ཞེ་ན། ཁྱབ་པ་ཡིན་ཏེ། དེ་གསུམ་གང་རུང་ཡིན་ན་མཐར་
གནས་གཙང་དུ་སྐྱེ་བ་ལེན་པས་ཁྱབ་པ་གང་ཞིག གནས་གཙང་དུ་སྐྱེ་བ་ལ་བཞི་པའི་སྤེལ་སྒོམ་ལྔ་པོ་གང་རུང
འགྲུབ་དགོས་པའི་ཕྱིར་ཏེ། རྩ་བར། གོང་དུ་འཕོ་བ་རྣམས་དེ་ནི། ། བསམ་གཏན་སྤེལ་ན་འོག་མིན་འགྲོ།
ཞེས་དང་། དེ་ནི་རྣམ་པ་ལྔ་ཡི་ཕྱིར། ། གནས་གཙང་སྐྱེ་བ་ལྔ་ཁོ་ན། ། ཞེས་གསུངས་པའི་ཕྱིར་དང་། དེ་ཡང་
དང་པོར་བཞི་པའི་དངོས་གཞི་ཁོ་ན་སྤེལ་དགོས་ཏེ། དང་པོར་བཞི་པ་སྤེལ་བར་བྱེད། ། ཞེས་གསུངས་པའི་
ཕྱིར། རྟེན་ཡང་དང་པོར་གླིང་གསུམ་གང་རུང་གི་མིའི་རྟེན་ལ་སྤེལ་དགོས་ཏེ། འགྲེལ་པ་མངོན་པའི་རྒྱན་དུ།
དེ་ཡང་དང་པོར་འདོད་ཁམས་ཀྱི་གླིང་གསུམ་དུ་སྤེལ་བར་བྱེད་ལ། ཕྱིས་ཉམས་པ་དག་གིས་ནི་གཟུགས་སུ་
ཡང་སྤེལ་བར་བྱེད་དོ། ། ཞེས་གསུངས་པའི་ཕྱིར། ཡང་། ཕྱིར་མི་འོང་གོང་འཕོ་འོག་མིན་མཐར་ཐུག་འགྲོ་
ཡིན་ན། འཕར་བ་སོགས་གསུམ་པོ་གང་རུང་ཡིན་པས་མ་ཁྱབ་སྟེ། དེ་གསུམ་གང་རུང་ཡིན་ན་མཐར་གནས་
གཙང་གི་རྟེན་ལ་མྱང་འདས་མངོན་དུ་བྱེད་ངེས་ཡིན་པས་ཁྱབ་དགོས་པ་གང་ཞིག འོག་མིན་མཐར་ཐུག་འགྲོ་
ལ་དེ་ལྟར་དགོས་པས་མ་ཁྱབ་པའི་ཕྱིར་ཏེ། འོད་གསལ་མན་ཆད་དུ་སྐྱེས་ནས་རྟེན་དེ་དག་ལ་མྱང་འདས་
མངོན་དུ་བྱེད་ངེས་ཀྱི་འོག་མིན་མཐར་ཐུག་འགྲོ་ཡོད་པའི་ཕྱིར། དེར་ཐལ། འགྲེལ་པ་མངོན་པའི་རྒྱན་ལས།
403



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
གང་དག་འོད་གསལ་མན་ཆད་དུ་རིམ་གྱིས་སྐྱེས་ནས་དེའི་རྟེན་ལ་དགྲ་བཅོམ་ཐོབ་པ་ལ་སོགས་པ་ཡོད་པར་
རིགས་པའི་ཕྱིར་འདི་གསུམ་དུ་ངེས་པ་ནི་མ་ཡིན་པར་གསལ་ལོ། ། ཞེས་གསུངས་པའི་ཕྱིར། དེ་ལ་ཁོ་ན་རེ།
དེ་འདྲའི་ཕྱིར་མི་འོང་དེ་དག་འོག་མིན་མཐར་ཐུག་འགྲོ་མ་ཡིན་པར་ཐལ། ཕྱིར་མི་འོང་དེ་དག་འོག་མིན་དུ་མ་
སྐྱེས་པར་ས་འོག་མའི་རྟེན་ལ་མྱང་འདས་མངོན་དུ་བྱེད་པའི་ཕྱིར། ཟེར་ན་མ་ཁྱབ་སྟེ། འོག་མིན་མཐར་
ཐུག་འགྲོ་དང་། སྲིད་རྩེ་མཐར་ཐུག་འགྲོ་ཞེས་པའི་དོན། གཟུགས་ཀྱི་ཕ་མཐའ་འོག་མིན་དང་། གཟུགས་
མེད་ཀྱི་ཕ་མཐའ་སྲིད་རྩེ་ཡིན་པས་གོང་དུ་སྐྱེས་པའི་ཕ་མཐའ་འཛིན་པའི་དབང་དུ་བྱས་པ་ལས། དེ་གཉིས་
གང་རུང་ཡིན་ན་ངེས་པར་འོག་མིན་དང་སྲིད་རྩེ་གང་རུང་དུ་སྐྱེ་དགོས་པའི་ཁྱབ་མཐའ་བཟུང་བ་མ་ཡིན་པའི་
ཕྱིར། དེར་ཐལ། མཛོད་འགྲེལ་ལས། བར་སྐབས་སུ་ཡོངས་སུ་མྱ་ངན་ལས་འདའ་བར་རུང་བར་
བལྟའོ། ། འོག་མིན་དང་སྲིད་པའི་རྩེ་མོའི་མཐར་ཐུག་པར་འགྲོ་བ་ནི། དེ་ཕན་ཆད་དུ་འགྲོ་བར་མེད་པའི་ཕྱིར།
དཔེར་ན། རྒྱུན་ཞུགས་མཆོག་ཏུ་ཐོགས་ན་ལན་བདུན་པ་བ་ཉིད་བཞིན་ནོ། ། ཞེས་རྒྱུན་ཞུགས་སྲིད་པ་ལན་
བདུན་པ་བ་ལ་ངེས་པ་དང་མ་ངེས་པ་གཉིས་ཡོད་པས་ངེས་པར་སྲིད་པ་བདུན་ལེན་པའི་ཁྱབ་པ་མེད་ན་ཡང་དེ་
ལྷག་མི་ལེན་པའི་དབང་དུ་བྱས་ནས། མ་ངེས་པ་དེ་ལ་ཡང་སྲིད་པ་ལན་བདུན་པ་བ་ཞེས་བརྗོད་པ་དང་
མཚུངས་པར་གསུངས་པའི་ཕྱིར། ཡང་། ཕྱིར་མི་འོང་ཞེས་པ་ཡང་འདོད་པ་ཁོ་ནར་ཕྱིར་མི་འོང་བའི་དོན་
ཡང་མ་ཡིན་ཏེ། ས་གང་དང་གང་དུ་སྐྱེས་པ་དེ་དང་དེར་ཕྱིར་མི་འོང་ཞིང་། དེའི་འོག་སར་ཡང་ཕྱིར་མི་འོང་
བ་ཡིན་པའི་ཕྱིར། དེར་ཐལ། འགྲེལ་པ་མངོན་པའི་རྒྱན་ལས། བསམ་གཏན་དང་པོར་སྐྱེས་པའི་ཕྱིར་མི་
འོང་བ་འདོད་པ་དང་བསམ་གཏན་དང་པོར་ཕྱིར་མི་འོང་བ་ལ་སོགས་པ་ལྟ་བུ་སྟེ། ཞེས་གསུངས་པའི་ཕྱིར།
འོན་ཀྱང་གསུང་འདི་ནི་སྤྱིར་བཏང་རགས་པ་ཙམ་གྱི་དབང་དུ་མཛད་པ་ཡིན་གྱི། ཞིབ་ཏུ་ཕྱེ་ན། བསམ་
གཏན་དང་པོ་ལ་གནས་གསུམ་ཡོད་པའི་བར་པར་སྐྱེས་པའི་ཕྱིར་མི་འོང་ལྟ་བུ་སླར་གནས་བར་པ་དེ་དང་འོག་
སར་མི་སྐྱེ་ཡང་། གོང་སའི་བསམ་གཏན་དང་པོར་སྐྱེ་བ་ནི་ཡོད་པས། དང་པོའི་གནས་གསུམ་གང་རུང་དུ་
སྐྱེས་ཕྱིན་ཆད་སླར་བསམ་གཏན་དང་པོར་མི་སྐྱེ་བའི་དོན་ནི་མ་ཡིན་ཏེ། དེ་ལྟར་ཡིན་ན་གནས་ཐམས་ཅད་དུ་
འཆི་འཕོ་བ་མི་རུང་བར་ཐལ་བའི་ཕྱིར་རོ། ། འདོད་པ་ནས་ཤི་འཕོས་ནས་ཚངས་ཆེན་དང་གནས་གཙང་ལྔ་མ་
གཏོགས་པའི་གཟུགས་ཀྱི་གནས་བཅུ་གཅིག་དང་། གཟུགས་མེད་ཀྱི་གནས་རྣམས་ཀྱང་རིམ་གྱིས་བརྒྱུད་ནས་
བསམ་
404



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
མཐར་སྲིད་རྩེའི་རྟེན་ལ་མྱང་འདས་མངོན་དུ་བྱེད་ངེས་ཀྱི་གཟུགས་སུ་ཉེར་འགྲོའི་ཕྱིར་མི་འོང་དེ་ལ་ནི་སྲིད་རྩེའི་
མཐར་ཐུག་འགྲོ་ཞེས་བྱ་བ་ཡིན་ལ། འདི་ལ་གཟུགས་སུ་ངེས་པར་སྐྱེ་བ་ལེན་དགོས་པས་ནི་ཁྱབ་ཀྱང་གཟུགས་
ཀྱི་གནས་བཅུ་གཅིག་པོ་ཐམས་ཅད་ངེས་པར་རིམ་གྱིས་བརྒྱུད་དགོས་པའི་ཁྱབ་པ་ནི་མེད་ལ། གཟུགས་མེད་དུ་
ཡང་ངེས་པར་སྐྱེ་དགོས་ཀྱང་གཟུགས་མེད་དང་པོ་གསུམ་པོ་གང་རུང་གི་རྟེན་ལ་མྱང་འདས་མངོན་དུ་བྱེད་པ་
ཡང་ཡོད་པས་སྲིད་རྩེར་སྐྱེ་དགོས་པ་ནི་མ་ཡིན་ཞིང་། འོན་ཀྱང་སྲིད་རྩེ་མཐར་ཐུག་འགྲོར་འཇོག་པའི་རྒྱུ་
མཚན་ནི་གོང་དུ་བཤད་ཟིན་པ་ལྟར་རོ། ། སྲིད་རྩེ་མཐར་ཐུག་འགྲོ་དེ་དག་གནས་གཙང་དུ་སྐྱེ་བ་མི་ལེན་པའི་རྒྱུ་
མཚན་ཡོད་དེ། གནས་གཙང་འཕགས་པའི་གནས་ཡིན་པས་དེར་སྐྱེས་ཟིན་ནས་སླར་གཟུགས་མེད་བྱིས་པའི་
གནས་སུ་སྐྱེ་བ་མི་ལེན་པའི་ཕྱིར་རོ། ། ཡང་ཁོ་ན་རེ། ཕྱིར་མི་འོང་སྲིད་རྩེ་མཐར་ཐུག་འགྲོ་དེ་ཆོས་ཅན།
གཟུགས་སུ་ཉེར་འགྲོའི་ཕྱིར་མི་འོང་མ་ཡིན་པར་ཐལ། གཟུགས་མེད་ཀྱི་རྟེན་ལ་མྱང་འདས་མངོན་དུ་བྱེད་ངེས་
ཡིན་པའི་ཕྱིར། ཟེར་ན་མ་ཁྱབ་སྟེ། འདོད་པ་ནས་ཤི་འཕོས་ནས་གཟུགས་སུ་ངེས་པར་སྐྱེ་བ་ལེན་དགོས་
པའི་ཕྱིར་གཟུགས་སུ་ཉེར་འགྲོའི་ཕྱིར་མི་འོང་ཉིད་དུ་འཇོག་གོ། འོ་ན། ཕྱིར་མི་འོང་སྲིད་རྩེ་མཐར་ཐུག་
འགྲོ་དེ་ཡིན་ན། དང་པོར་འདོད་པའི་རྟེན་ལ་གཟུགས་མེད་ཀྱི་དངོས་གཞི་ཐོབ་པས་ཁྱབ་བམ་ཞེ་ན། འདི་
ལ་གསལ་ཁ་མ་བྱུང་ཡང་མཐའ་གཅིག་ཏུ་ངེས་པ་མེད་འདྲ་སྟེ། དང་པོར་འདོད་པའི་རྟེན་ལ་གཟུགས་མེད་ཀྱི་
དངོས་གཞི་ཐོབ། དེ་ལས་ཉམས་ནས་གཟུགས་སུ་སྐྱེ་བ་བླངས། སླར་གཟུགས་ཀྱི་རྟེན་ལ་གཟུགས་མེད་ཀྱི་
དངོས་གཞི་བསྐྱེད་པ་ཞིག་དང༌། ཡང་། འདོད་པའི་རྟེན་ལ་གཟུགས་མེད་ཀྱི་དངོས་གཞི་མ་ཐོབ་ཀྱང་།
སླར་གཟུགས་ཀྱི་རྟེན་ལ་གཟུགས་མེད་ཀྱི་དངོས་གཞི་གསར་དུ་ཐོབ་པ་ཅི་རིགས་ཡོད་དམ་སྙམ་མོ། །
གཞན་ནི་གཟུགས་མེད་འགྲོ་རྣམས་བཞི། ། ཞེས་པའི་སྐབས་སུ། ཕྱིར་མི་འོང་གཟུགས་ལ་འདོད་ཆགས་
དང་བྲལ་བ་ཞིག་སླར་འདོད་པ་ནས་ཤི་འཕོས་ནས་གཟུགས་མེད་དུ་ཉིང་མཚམས་སྦྱར་ནས་གཟུགས་མེད་ཀྱི་རྟེན་
ལ་མྱང་འདས་མངོན་དུ་བྱེད་ངེས་ཀྱི་འདོད་པའི་རྟེན་ཅན་གྱི་ཕྱིར་མི་འོང་དེ་ལ་ནི་གཟུགས་མེད་ཉེར་འགྲོའི་ཕྱིར་
མི་འོང་ཞེས་བྱ་བ་ཡིན་ལ། དེ་ལ་དབྱེ་ན་སྐྱེས་ཙམ་ནས་འདའ་བ་དང་། མངོན་པར་འདུ་བྱེད་དང་བཅས་ཏེ་
འདའ་བ་དང་། འདུ་བྱེད་མེད་པར་འདའ་བ་དང་། གོང་འཕོ་དང་བཞི་ལས། དང་པོ་གསུམ་གྱི་འཇོག་
ཚུལ་ནི་གཟུགས་སུ་ཉེར་འགྲོའི་ཕྱིར་མི་འོང་དང་མཚུངས་ཤིང་། གོང་འཕོ་ལ་འདོད་པ་ནས་ཤི་འཕོས་ནས་
405



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
གཟུགས་མེད་དུ་སྐྱེ་སྲིད་གཉིས་བརྒྱུད་མར་ལེན་པ་ནི་ངེས་པར་དགོས་ལ། གསུམ་དང་བཞི་ལེན་མི་ལེན་ཅི་
རིགས་ཡོད་པར་སེམས་ཤིང། འོན་ཀྱང་འཕར་བ་སོགས་གསུམ་གྱི་རྣམ་བཞག་ནི་མ་མཛད་དོ། ། གཟུགས་མེད་
ཉེར་འགྲོ་ལ་བར་འདའ་བ་ནི་མེད་དེ། གཟུགས་མེད་ན་བར་སྲིད་མེད་པའི་ཕྱིར་རོ། །
གཞན་ནི་འདི་ལ་མྱ་ངན་འདའ། ། ཞེས་པའི་སྐབས་སུ། མཐོང་ལམ་ཐོབ་པའི་ཚེ་དེ་ལ་མྱང་འདས་
མངོན་དུ་བྱེད་ངེས་ཀྱི་ཕྱིར་མི་འོང་དེ་ལ་ནི་མཐོང་ཆོས་ཞིའམ། མཐོང་ཆོས་ལ་འདའ་བ་ཞེས་བྱ་བ་ཡིན་ནོ། །
ཕྱིར་མི་འོང་དེ་དག་བདུན་དུ་འདྲེན་པའི་ཚེ་གཟུགས་སུ་ཉེར་འགྲོའི་བར་འདའ་བ་དང་། གོང་འཕོ་ལ་གསུམ་
དུ་མ་ཕྱེ་བར་རེ་རེ་བགྲང་། སྐྱེས་འདའ་བ་ལ་གསུམ་དུ་ཕྱེ་བས་ལྔ། དེའི་སྟེང་དུ་གཟུགས་མེད་ཉེར་འགྲོ་དང་།
མཐོང་ཆོས་ལ་འདའ་བ་བསྣན་པས་བདུན། གཟུགས་སུ་ཉེར་འགྲོ་ཡང་མ་ཕྱེ་བར་གཅིག་ཏུ་བགྲང་ན་གསུམ་
མོ། ། གཞན་ཡང་ཕྱིར་མི་འོང་དེ་དག་ལ་རྟེན་དང་། རིགས་དང༌། དབང་པོ་དང་། འདོད་ཆགས་དང་
བྲལ་ཚུལ་ སོགས་ཀྱི་སྒོ་ནས་ཕྱེ་ན་གཟུགས་སུ་ཉེར་འགྲོའི་ཕྱིར་མི་འོང་ཁྲི་ཉིས་སྟོང་དགུ་བརྒྱ་དྲུག་ ཅུ་དང་།
གཟུགས་མེད་ཉེར་འགྲོ་ལ་ཉིས་སྟོང་ལྔ་བརྒྱ་དགུ་བཅུ་རྩ་གཉིས། མཐོང་ཆོས་ལ་འདའ་བ་ལ་ཁྲི་ཆིག་སྟོང་དྲུག་
བརྒྱ་དྲུག་ཅུ་རྩ་བཞི་ཕྱེ་ཚུལ་སོགས་ཞིབ་པ་འགྲེལ་པ་རྣམས་སུ་བལྟའོ། །
གཟུགས་སུ་ཉེར་འགྲོ་ཕྱིར་མི་འོང་ཐད་དོགས་དཔྱོད།
གསུམ་ལ་ཡང་རྣམ་གསུམ་ཕྱེ་ནས། ། ཞེས་སོགས་ཀྱི་སྐབས་སུ། མདོ་ལས། གཟུགས་སུ་ཉེར་འགྲོའི་
ཕྱིར་མི་འོང་དགུར་གསུངས་པ་ནི། སྔར་བཤད་པ་ལྟར་བར་འདའ་བ་ལ་མྱུར་བར་འདའ་བ་སོགས་གསུམ་
དང་། སྐྱེས་འདའ་བ་ལ་སྐྱེས་ཙམ་ནས་འདའ་བ་སོགས་གསུམ། གོང་འཕོ་ལ་འཕར་བ་སོགས་གསུམ་སྟེ་
དགུའོ། ། དེ་དག་ཀྱང་ལས་དབང་ཉོན་མོངས་གསུམ་གྱི་སྒོ་ནས་ཕྱེ་བ་སྟེ། ་ བར་འདའ་བ་གསུམ་ནི་བར་སྲིད་
འགྲུབ་བྱེད་ཀྱི་ལས་དང་ལྡན་གྱི། སྐྱེས་ནས་མྱོང་འགྱུར་དང་། ལན་གྲངས་གཞན་ལ་མྱོང་འགྱུར་གཉིས་དང་
མི་ལྡན། སྐྱེས་འདའ་བ་གསུམ་སྐྱེས་ནས་མྱོང་འགྱུར་དང་ལྡན་ལ་ཕྱི་མ་དང་མི་ལྡན། གོང་འཕོ་གསུམ་ལན་
གྲངས་གཞན་ལ་མྱོང་འགྱུར་དང་ལྡན་པའི་ཕྱིར། དེ་ལ་ཁོ་ན་རེ། གཟུགས་སུ་ཉེར་འགྲོའི་ཕྱིར་མི་འོང་བར་
འདའ་བ་དེ་སྐྱེས་གནས་མྱོང་འགྱུར་གྱི་ལས་དང་ལྡན་པར་ཐལ། དེའི་ལེན་བྱར་གྱུར་པའི་གཟུགས་ཀྱི་བར་སྲིད་
406



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
།
པའི་རྣམ་སྨིན་གྱི་ཕུང་པོ་དེ་སྐྱེས་གནས་མྱོང་འགྱུར་གྱི་ལས་ཀྱི་འབྲས་བུ་ཡིན་པའི་ཕྱིར་ཟེར་ན་རྟགས་མ་གྲུབ་སྟེ།
སྐྱེ་གནས་མྱོང་འགྱུར་གྱི་ལས་ཞེས་པ་ནི་རང་གི་འབྲས་བུ་སྐྱེ་སྲིད་པའི་རྟེན་ལ་སྨིན་པར་འགྱུར་བ་ཞིག་ལ་བྱེད་
དགོས་པར་གསུངས་པའི་ཕྱིར། དེའི་ལེན་བྱར་གྱུར་པའི་གཟུགས་ཀྱི་བར་སྲིད་པའི་རྣམ་སྨིན་གྱི་ཕུང་པོ་དེ་མྱོང་
འགྱུར་གསུམ་པོ་གང་གི་ཡང་འབྲས་བུ་མ་ཡིན་ཞེས་སྨྲའོ། ། དེ་བཞིན་དུ་གསུམ་པོ་དེ་རིམ་པ་བཞིན་དབང་པོ་རྣོ་
འབྲིང་རྟུལ་གསུམ་དང་། ཉོན་མོངས་ཆུང་འབྲིང་ཆེ་གསུམ་གྱི་སྒོ་ནས་ཀྱང་འཇོག་གོ། ད་དུང་ཞིབ་ཏུ་ཕྱེ་ན་
གསུམ་ཚན་དང་པོ་གཉིས་སོ་སོ་ལ་ཡང་ནང་བསྲེས་དབང་པོ་དང་ཉོན་མོངས་པའི་བྱེ་བྲག་ཡོད་ལ། ལས་ཀྱི་བྱེ་
བྲག་ནི་མེད་པར་གསུངས་ཏེ་བར་འདའ་བ་གསུམ་པོ་དེ་བར་སྲིད་མངོན་པར་འགྲུབ་བྱེད་ཙམ་གྱི་ལས་དང་ལྡན་
པར་མཚུངས་ཤིང་། སྐྱེས་འདའ་བ་གསུམ་སྐྱེས་ནས་མྱོང་འགྱུར་ཙམ་དང་ལྡན་པར་མཚུངས་པའི་ཕྱིར་ཞེས་
གསུངས་སོ། ། གོང་འཕོ་གསུམ་ལ་ནི་ནང་བསྲེས་ལས་དབང་ཉོན་མོངས་གསུམ་གའི་ཁྱད་པར་ཡོད་པར་གསུངས་
ལ། དེ་ཡང་ གསུམ་ པོ་ དེ་ ལན་ གྲངས་ གཞན་ ལ་ མྱོང་ འགྱུར་གྱི་ལས་དང༌ ལྡན་ པར་ མཚུངས་མོད་ཀྱང་།
གཟུགས་ཁམས་སུ་སྐྱེ་བ་གཉིས་གསུམ་ཙམ་དང་། དེ་ཕན་ཆད་དུ་ལེན་པའི་ལས་ཀྱི་ཁྱད་པར་ཡོད་པ་ལ་
དགོངས་པའོ། ། དམ་པའི་འགྲོ་བ་བདུན་དུ་འདོད། ། ཅེས་པའི་དངོས་བསྟན་གྱི་སྐྱེས་བུ་དམ་པའི་འགྲོ་བ་བདུན་
ནི། གཟུགས་ཉེར་འགྲོའི་ཕྱིར་མི་འོང་དགུ་པོ་དེ་ལས་གོང་འཕོ་ལ་གསུམ་དུ་མ་ཕྱེ་བར་གཅིག་ཏུ་བགྲང་པས་
བདུན་ནོ། ། དེ་དག་དམ་པར་འཇོག་པའི་རྒྱུ་མཚན་ནི། ལས་དམ་པ་དགེ་བ་ལ་འཇུག་ཅིང་། དམ་མིན་མི་
དགེ་བ་མི་འཇུག ས་གོང་དུ་འགྲོ་བ་དེར་སླར་ཕྱིར་མི་འོང་བའི་རྒྱུ་མཚན་གྱིས་ཡིན་པར་གསུངས་ལ། དེ་
ལྟར་ན་གཟུགས་མེད་ཉེར་འགྲོའི་ཕྱིར་མི་འོང་རྣམས་ཀྱང་འདིའི་དངོས་བསྟན་གྱི་བདུན་པོ་གང་རུང་མ་ཡིན་ཀྱང་།
སྤྱིར་འདིའི་དངོས་བསྟན་གྱི་དམ་པར་འཇོག་གམ་སྙམ་ཞིང་། དེས་ན་སྤྱིར་སྐྱེས་བུ་དམ་པ་ལ་མང་དུ་ཡོད་ཀྱང་
སྐབས་འདིའི་དངོས་བསྟན་ལ་ནི་གཟུགས་གཟུགས་མེད་གང་རུང་དུ་ཉེ་བར་འགྲོ་བའི་ཕྱིར་མི་འོང་ཁོ་ནས་ཁྱབ་སྟེ།
སོ་སོའི་སྐྱེ་བོ་དང་སློབ་པ་ཆགས་བཅས་རྣམས་གང་དུ་སྐྱེས་པ་དེར་ཕྱིར་མི་འོང་པར་མ་ངེས་པའི་ཕྱིར་དང་། མི་
སློབ་པ་རྣམས་ཁམས་གོང་མར་འགྲོ་བ་མ་ཡིན་པའི་ཕྱིར་ཞེས་འགྲེལ་པ་མངོན་པའི་རྒྱན་དུ་གསུངས་པའི་ཕྱིར།
འོ་ན། གཟུགས་གཟུགས་མེད་དུ་ཉེར་འགྲོའི་ཕྱིར་མི་འོང་དེ་དག་ལ་འབྲས་བུ་རིམ་གྱིས་པ་དང་། ཆགས་
བྲལ་སྔོན་སོང་གཉིས་ཀ་ཡོད་དམ་ཞེ་ན། དགེ་འདུན་ཉི་ཤུའི་ཡིག་ཆ་རྣམས་ལྟར་ན་གཉིས་ཀ་ཡོད་པར་འདོད་
407



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དགོས་མོད། འོན་ཀྱང་དེ་འདྲའི་འབྲས་བུ་རིམ་གྱིས་ པ་ ལ་ ནི་ རྒྱུན་ཞུགས་སྲིད་ བ་ལན་བདུན་པ་དང་།
རིགས་ནས་རིགས་སྐྱེ་དང་། ཕྱིར་འོང་ཚེ་གཅིག་བར་ཆད་གཅིག་པ་སོགས་ཀྱི་འབྲས་བུ་སྔོན་དུ་སོང་བ་ནི་མེད་
ཀྱང་། དེ་དག་ལས་གཞན་པའི་རྒྱུན་ཞུགས་དང་ཕྱིར་འོང་དང་ཕྱིར་མི་འོང་གི་འབྲས་བུ་རྣམས་ཚེ་གཅིག་ལ་
རིམ་གྱིས་བརྒྱུད་པ་ཞིག་ཡོད་པར་འདོད་དགོས་ལ་དེ་ལྟར་འདོད་ན་རིམ་གྱིས་པ་དེ་ལ་ཡང་གཟུགས་སུ་ཉེར་འགྲོ་
དགུ་དང་། གཟུགས་མེད་ཉེར་འགྲོ་བཞི་རྣམས་རེ་རེ་ནས་ཡོད་པར་འདོད་ཀྱང་འགལ་བ་མེད་འདྲ་ཞིང་།
ཆགས་བྲལ་སྔོན་སོང་ལ་དགེ་འདུན་ཉི་ཤུའི་ཡིག་ཆ་འགའ་ཞིག་ལྟར་ན་གཟུགས་སུ་ཉེར་འགྲོའི་བར་འདའ་བ་
དང༌། སྐྱེས་འདའ་བ་དང་། གོང་འཕོ་འཕར་བ་དང་། ཕྱེད་འཕར་བ། གཟུགས་མེད་ཉེར་འགྲོ་
རྣམས་ཡོད་ཀྱང་། གནས་ཐམས་ཅད་དུ་འཆི་འཕོ་བ་མེད་པར་བཞེད་པ་ལྟ་བུ་ཞིག་སྣང་སྟེ། ཆགས་བྲལ་
སྔོན་སོང་གིས་བསམ་གཏན་བཞི་པའི་དངོས་གཞི་ཐོབ་ནས་གསུམ་པ་མན་ཆད་དུ་མི་སྐྱེ་བར་གསུང་འདུག་པའི་
ཕྱིར། འོན་ཀྱང་དེ་ནི་གྲུབ་མཐའ་གོང་མའི་བཞེད་ཚུལ་ཡིན་ནམ་སྙམ་སྟེ་དཔྱད་པར་བྱ་ལ། ལུགས་འདིར་ནི་
ཆགས་བྲལ་སྔོན་སོང་ལ་ཡང་གནས་ཐམས་ཅད་དུ་འཆི་འཕོ་བ་ཡོད་པར་འདོད་དགོས་ཏེ། བསམ་གཏན་བཞི་
པའི་དངོས་གཞི་ཐོབ་པའི་ཆགས་བྲལ་སྔོན་སོང་གི་ཕྱིར་མི་འོང་བསམ་གཏན་གོང་མ་གསུམ་ལས་ཉམས་པ་སྲིད་
པའི་ཕྱིར། དེར་ཐལ། མཐོང་ལམ་གྱི་སྔ་རོལ་ཏུ་ཁམས་དང་ས་གང་ལ་ཆགས་བྲལ་བྱས་པའི་འཕགས་པ་དེ་
འཇིག་རྟེན་དང་འཇིག་རྟེན་ལས་འདས་པའི་ལམ་གཉིས་ཀྱིས་བརྟན་པར་བྱས་ཟིན་པས་ཉམས་མི་སྲིད་ཀྱང་།
མཐོང་ལམ་གྱི་སྔ་རོལ་ཏུ་འདོད་པ་ཙམ་ལ་ཆགས་བྲལ་སྔོན་སོང་གི་ཕྱིར་མི་འོང་སླར་བསམ་གཏན་བཞི་པའི་ཉོན་
མོངས་སྤངས་ཟིན་པ་ཞིག་ཡིན་ཀྱང་དེ་ལས་ཉམས་ནས་བསམ་གཏན་དང་པོར་སྐྱེ་བ་ཡོད་པར་ཆགས་བྲལ་སྔོན་
སོང་གི་ཕྱིར་མི་འོང་གོང་འཕོ་གནས་ཐམས་ཅད་དུ་འཆི་འཕོ་བ་འཇོག་པའི་རིག་པས་ཤེས་པའི་ཕྱིར་རོ། ། འདི་ལ་
བརྟེན་ནས་མཐོང་ལམ་གྱི་སྔ་རོལ་ཏུ་ཅི་ཡང་མེད་མན་ཆད་ཀྱི་ཉོན་སྤངས་ཟིན་པའི་ཕྱིར་མི་འོང་དང་། འདོད་
པ་ཙམ་ལ་ཆགས་བྲལ་སྔོན་སོང་གི་ཕྱིར་མི་འོང་སླར་ཅི་ཡང་མེད་མན་ཆད་ཀྱི་ཉོན་མོངས་སྤངས་ཟིན་པ་གཉིས་ལ་
ཁམསདང་ས་དེ་དང་དེའི་ཆགས་བྲལ་ལས་ཉམས་པ་ཡོད་མེད་ཀྱི་ཁྱད་པར་ཤེས་པར་བྱའོ། ། དེ་ལ་ཁོ་ན་རེ།
ཆགས་བྲལ་སྔོན་འགྲོའི་ཕྱིར་མི་འོང་ལ་ནང་བསྲེས་དབང་པོ་རྣོ་རྟུལ་གཉིས་ཡོད་པར་ཐལ། དེ་ལས་དེ་དང་དེ་
ལ་ཆགས་བྲལ་ལས་ཉམས་མི་ཉམས་གཉིས་ཡོད་པའི་ཕྱིར་ཟེར་ན། འདོད་བྱས་པ་ལ། ཁོ་ན་རེ། ཆགས་
408



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
ན
་
བྲལ་སྔོན་གོང་གི་ཕྱིར་མི་འོང་དབང་རྟུལ་ཆོས་ཅན། དབང་རྟུལ་ཡིན་པར་ཐལ། ཆགས་བྲལ་སྔོན་སོང་གི་
ཕྱིར་མི་འོང་དབང་རྟུལ་ཡིན་པའི་ཕྱིར་ཟེར་ན་མ་ཁྱབ། འོ་ན་ཁོ་རང་ལ། ཆགས་བྲལ་སྔོན་སོང་གི་ཕྱིར་མི་
འོང་ཉམས་པའི་ཆོས་ཅན་གྱི་རིགས་ཅན་དེ་ཆོས་ཅན། ཉམས་པའི་ཆོས་ཅན་གྱི་རིགས་ཅན་ཡིན་པར་ཐལ།
ཆགས་བྲལ་སྔོན་སོང་གི་ཕྱིར་མི་འོང་ཉམས་པའི་ཆོས་ཅན་གྱི་རིགས་ཅན་ཡིན་པའི་ཕྱིར། ཁྱབ་པ་འགྲིག་གོ།
ཆགས་བྲལ་སྔོན་སོང་གི་ཕྱིར་མི་འོང་ཉམས་པའི་ཆོས་ཅན་གྱི་རིགས་ཅན་མེད་ཟེར་ན། དེ་ཡོད་པར་ཐལ།
ཆགས་བྲལ་སྔོན་སོང་གི་ཕྱིར་མི་འོང་ཞུགས་གནས་དེ་དག་སྤྱིར་དབང་རྣོན་ཡིན་ཀྱང་ནང་བསྲེས་དབང་པོ་རྣོ་རྟུལ་
གཉིས་རེ་ཡོད་པས་དབང་རྟུལ་ལ་རིགས་ཀྱི་སྒོ་ནས་དབྱེ་ན་ཉམས་པའི་ཆོས་ཅན་སོགས་ལྔ་ཡོད་པར་འགྲེལ་པ་
མངོན་པའི་རྒྱན་དུ་གསུངས་པའི་ཕྱིར། དེས་ནས་སྔར་འདོད་པའི་རྟེན་ལ་བསམ་གཏན་བཞི་པའི་དངོས་གཞི་
སྤེལ་སྒོམ་ཐོབ་པའི་ཆགས་བྲལ་སྔོན་སོང་གི་ཕྱིར་མི་འོང་དབང་རྟུལ་ཞིག་རྗེས་སུ་བསམ་གཏན་གོང་མ་གསུམ་ལས་
ཉམས་ནས་ཤི་འཕོས་ཏེ་ཚངས་རིས་ནས་བཟུང་རིམ་བཞིན་སྐྱེ་བ་ལེན་པ་སྲིད་པའི་ཕྱིར། དེར་མ་ཟད་ལུགས་
འདི་ལྟར་ན་གཟུགས་ཉེར་འགྲོའི་ཕྱིར་མི་འོང་འོག་མིན་མཐར་ཐུག་འགྲོ་དང་
། སྲིད་རྩེ་མཐར་ཐུག་འགྲོ་རྣམས་
གཙོ་ཆེ་བ་ཆགས་བྲལ་སྔོན་སོང་ལ་འཇོག་པར་གསལ་ཏེ། འགྲེལ་པ་མངོན་པའི་རྒྱན་ལས། གཟུགས་ཀྱི་ཚེ་
ཡོངས་སུ་གྱུར་པའི་ཕྱིར་མི་འོང་ནི་རེས་འགའ་ཁམས་གཞན་གཟུགས་མེད་དུ་ཡང་འགྲོ་སྟེ། གོང་དུ་འཕོ་བ་
སྲིད་རྩེ་མཐར་ཐུག་པར་འགྲོ་བ་བཞིན་ནོ། ཞེས་པའི་མཆན་བུར། འདི་ནི་མཐར་གྱིས་པའི་འབྲས་བུ་ལ་
དཀའ་བར་བཤད་པས་ཆགས་བྲལ་སྔོན་འགྲོའི་ཕྱིར་མི་འོང་གོང་དུ་འགྲོ་བར་སྲིད་པར་གསལ་ལོ། ། ཞེས་གསུངས་
པ་གང་ཞིག གཟུགས་ཀྱི་ཚེ་ཡོངས་གྱུར་གྱི་ཕྱིར་མི་འོང་དེ་གཟུགས་སུ་ཉེར་འགྲོ་མ་ཡིན་ཀྱང་། དེའི་སྐྱེ་བ་
སྔོན་མར་གྱུར་པའི་འདོད་པའི་རྟེན་ཅན་གྱི་ཕྱིར་མི་འོང་དེ་གཟུགས་སུ་ཉེར་འགྲོ་ལས་མ་འདས་པའི་ཕྱིར་དང་།
གཟུགས་མེད་དུ་ཡང་འགྲོ་སྟེ་ཞེས་པའི་ཡང་གི་སྒྲས་སྲིད་རྩེ་མཐར་ཐུག་འགྲོ་མ་ཟད། འོག་མིན་མཐར་ཐུག་
འགྲོ་དང་རྒྱུད་གཅིག་པ་ཡོད་པར་ཡང་ཤུགས་ལ་བསྟན་ནས། དེ་གཉིས་འབྲས་བུ་རིམ་གྱིས་པ་ལ་འཇོག་དཀའ་
བར་གསུངས་པའི་ཕྱིར་རོ། །
409



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
།
སགས་
འདོད་པར་ཚེ་ཡོངས་གྱུར་གྱི་འཕགས་པ་བཤད་པ།
འདོད་པར་ཚེ་ཡོངས་གྱུར་པའི་འཕགས། ། ཞེས་སོགས་ཀྱི་སྐབས་སུ། འདོད་པར་ཚེ་དང་པོ་ལ་རྒྱུན་
ཞུགས་སམ་ལན་གཅིག་ཕྱིར་འོང་གི་འབྲས་བུ་ཐོབ་ནས་ཤི་འཕོས་ཏེ་སླར་ཡང་ཚེ་གཉིས་པ་སོགས་སུ་འདོད་པར་
སྐྱེས་པ་དེ་ལ་ནི་འདོད་པར་ཚེ་ཡོངས་སུ་གྱུར་པའི་འཕགས་པ་ཞེས་བྱ་ལ། དེ་ནི་ཁམས་གཞན་དུ་འགྲོ་བ་མི་སྲིད་
དེ། འདོད་པ་སྡུག་བསྔལ་མང་བས་ཤིན་ཏུ་སྐྱོ་ཞིང་ཡིད་འབྱུང་བས་ཚེ་དེའམ། ཕྱི་མ་གང་རུང་ལ་ངེས་པར་
འདོད་པའི་རྟེན་ལ་ཕྱིར་མི་འོང་གི་འབྲས་བུ་མངོན་དུ་བྱེད་ཅིང་། ཕྱིར་མི་འོང་ཐོབ་པའི་ཚེ་དེ་རང་ལ་དགྲ་
བཅོམ་པའི་འབྲས་བུ་ཡང་མངོན་དུ་བྱེད་པའི་ཕྱིར། དེས་ན་རྒྱུ་མཚན་འདིའི་སྒོ་ནས་ཀྱང་གཟུགས་ཉེར་འགྲོའི་
ཕྱིར་མི་འོང་སོགས་འབྲས་བུ་རིམ་གྱིས་པ་འཇོག་ན་དེ་དང་རྒྱུད་གཅིག་པའི་རྒྱུན་ཞུགས་དང་ཕྱིར་འོང་གང་རུང་
ལ་ངེས་པར་ཚེ་དེ་ལ་ཕྱིར་མི་འོང་གི་འབྲས་བུ་མངོན་དུ་བྱེད་ངེས་ཡིན་པས་ཁྱབ་པ་ཁས་ལེན་དགོས་ཀྱི། སྐྱེ་བ་ཕྱི་
མ་ལ་མངོན་དུ་བྱེད་ན་སླར་ཡང་འདོད་པར་སྐྱེ་དགོས་ལ། དེ་ལྟར་ན་འདོད་པར་ཚེ་ཡོངས་གྱུར་གྱི་འཕགས་
པར་སོང་བས་གཟུགས་ཁམས་སོགས་སུ་འགྲོ་བ་མི་སྲིད་པས་ན། ཉེར་འགྲོ་གཉིས་ལ་འབྲས་བུ་རིམ་གྱིས་པ་
འཇོག་དཀའ་བ་དང་ཆགས་བྲལ་སྔོན་སོང་གཙོ་ཆེ་བ་ནི་རིགས་པ་འདིས་ཀྱང་འགྲུབ་པ་ཡིན་ནོ། ། གཟུགས་ཀྱི་ཚེ་
ཡོངས་གྱུར་ནི་ཁམས་གཞན་དུ་འགྲོ་བ་གོང་དུ་བཤད་ཟིན་ཏོ། །
དེ་དང་གོང་མར་སྐྱེས་པ་ནི། ཡོངས་ཉམས་དབང་པོ་འཕོ་མི་བརྟེན། ། ཞེས་པས་འདོད་པར་ཚེ་ཡོངས་
གྱུར་གྱི་འཕགས་པ་དང་། ཁམས་གོང་མ་གཉིས་གང་རུང་དུ་སྐྱེས་པའི་འཕགས་པ་རྣམས་ནི་ཡོངས་སུ་ཉམས་
པ་ཡང་མི་སྲིད་ལ། དབང་པོ་ཡོངས་སུ་སྨིན་པར་བྱས་ཟིན་པས་སླར་དབང་པོ་འཕོ་བ་ཡང་མེད་པ་གསུངས་ལ།
དེ་ལྟར་ན་མཐོང་ལམ་ཐོབ་ནས་འདོད་པར་སྐྱེ་བ་གཅིག་སོགས་བླངས་པའི་འབྲས་གནས་བཞི་པོ་གང་རུང་དང་།
གོང་མའི་རྟེན་ཅན་གྱི་ཕྱིར་མི་འོང་དང་། དགྲ་བཅོམ་རྣམས་གང་རུང་ཡིན་ན་ཡོངས་སུ་ཉམས་པའི་ཆོས་ཅན་
མ་ཡིན་པས་ཁྱབ་བོ། ། བྱས་པ་ལ་ཁོ་ན་རེ། འབྲས་གནས་དབང་རྟུལ་ལ་མཐོང་ལམ་གང་དུ་གསར་དུ་ཐོབ་པ་དེ་
དང་རྟེན་གཅིག་གིས་བསྡུས་པས་ཁྱབ་པར་ཐལ། དེས་དབང་པོ་སྦྱངས་པ་ན་མཐོང་ལམ་ཐོབ་པའི་རྟེན་དེ་རང་
ལ་སྦྱངས་དགོས་པའི་ཕྱིར་ཟེར་ན་མ་ཁྱབ། འདོད་མི་ནུས་ཏེ། གོངམའི་རྟེན་ཅན་གྱི་གནས་པ་ལས་མི་བསྐྱོད་
410



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
པའི་དགྲ་བཅོམ་ཡོད་པར་འགྲེལ་པ་མངོན་པའི་རྒྱན་དུ་གསུངས་པ་གང་ཞིག དེ་འདྲ་བའི་དགྲ་བཅོམ་པ་དང་།
དེ་དང་རྒྱུད་གཅིག་པའི་ཕྱིར་མི་འོང་གཉིས་ཀ་འབྲས་གནས་དབང་རྟུལ་དུ་འདོད་དགོས་པའི་ཕྱིར། ཡང་ཁོ་ན་
རེ། གོང་མའི་རྟེན་ཅན་གྱི་ཕྱིར་མི་འོང་ལ་རིགས་ཀྱི་སྒོ་ནས་དྲུག་དང་དབང་པོའི་སྒོ་ནས་གསུམ་སོགས་ཀྱི་དབྱེ་
བ་འཐད་པར་ཐལ། གོང་མའི་རྟེན་ཅན་གྱི་ཕྱིར་མི་འོང་དབང་རྟུལ་ཡོད་པའི་ཕྱིར་ཟེར་ན་མ་ཁྱབ་སྟེ། ཉེར་
འགྲོའི་ཕྱིར་མི་འོང་དབང་རྟུལ་ཕལ་ཆེར་ནི་མཐོང་ལམ་གསར་དུ་ཐོབ་པའི་མིའི་རྟེན་ལ་དབང་པོ་སྦྱངས་ནས་གོང་
དུ་སྐྱེ་བ་ལེན་པར་བྱེད་ལ། འགའ་ཞིག་མཐོང་ལམ་ཐོབ་པའི་རྟེན་དེ་ལ་དབང་པོ་སྦྱངས་པ་མ་བྱུང་ཡང་དེ་ནས་
སྐྱེ་བ་གཅིག་བླངས་ཕྱིན་ཆད་དབང་པོ་སྨིན་པར་གྱུར་ཟིན་པས་དེ་ནས་དབང་པོ་འཕོ་བ་ཡང་མི་སྲིད་ལ་ཡོངས་སུ་
ཉམས་པ་ཡང་མི་སྲིད་པ། དེ་དང་གོང་མར་སྐྱེས་པ་ནི། ། ཡོངས་ཉམས་དབང་པོ་འཕོ་མི་བརྟེན། ། ཞེས་སོགས་
རྩ་འགྲེལ་གྱིས་འགྲུབ་པའི་ཕྱིར། དེ་ལ་ཁོ་ན་རེ། ཉེར་འགྲོའི་ཕྱིར་མི་འོང་རིགས་དྲུག་པོ་གང་རུང་ཡིན་ན་
མིའི་རྟེན་ལ་མཐོང་ལམ་གསར་དུ་ཐོབ་པའི་འདོད་རྟེན་པ་ཡིན་པས་ཁྱབ་པར་ཐལ། དབང་པོ་སྦྱངས་པ་ན་
མཐོང་ལམ་གང་དུ་ཐོབ་པའི་མིའི་རྟེན་ལ་སྦྱངས་དགོས་པའི་ཕྱིར་ཟེར་ནམ་ཁྱབ་སྟེ། ཉེར་འགྲོའི་ཕྱིར་མི་འོང་
རིགས་དྲུག་ལས་དང་པོ་ཉིད་ནས་མི་གཡོ་བའི་ཆོས་ཅན་གྱི་རིགས་ཅན་དེས་དབང་པོ་སྦྱངས་མི་དགོས་པའི་ཕྱིར་
དང་། དེ་འདྲའི་མིའི་རྟེན་ཅན་གྱི་རིགས་ཅན་དང་པོ་གསུམ་དང་ལྔ་པ་རྣམས་མཐོང་ལམ་གང་དུ་ཐོབ་པའི་
རྟེན་དེ་ལས་མ་འཕོས་གོང་དེར་དབང་པོ་སྦྱངས་དགོས་པ་དང་། བཞི་པ་གནོད་པ་ལས་མི་བསྐྱོད་པའི་རིགས་
ཅན་དེ་ལ་དབང་པོ་སྦྱངས་པ་ཞིག་དང་། མ་སྦྱངས་པར་གོང་དུ་སྐྱེ་བའི་ཚེ་འཕགས་པའི་སྐྱེ་བ་བརྒྱུད་སྟོབས་
ཀྱིས་དབང་པོ་སྨིན་པ་ཞིག་སྟེ་གཉིས་འཇོག་དགོས་པའི་ཕྱིར་རོ། ། །
བསམ་གཏན་སྤེལ་སྒོམ་སྐོར།
དང་པོར་བཞི་པ་སྤེལ་བར་བྱེད། ། ཅེས་སོགས་ཀྱི་སྐབས་སུ་བསམ་གཏན་སྤེལ་སྒོམ་བཤད་པ་ལ། དེ་ནི་
དང་པོར་བསམ་གཏན་བཞི་པ་སྤེལ་བར་བྱེད་དེ། བཞི་པ་སྐྱོན་བརྒྱད་ལས་གྲོལ་བས་སྤེལ་སླ་བའི་ཕྱིར། ཕྱིས་
གོམས་ནས་ནི་བསམ་གཏན་དང་པོ་སོགས་ཀྱང་སྤེལ་བ་ཡོད་ལ། སྤེལ་ཚུལ་ནི་དགྲ་བཅོམ་མམ་ཕྱིར་མི་འོང་
གང་ཡིན་ཡང་རུང་སྟེ། དང་པོ་སྦྱོར་བའི་ཚེ་བཞི་པའི་དངོས་གཞི་ཟག་མེད་རྒྱུན་ལྡན་ལ་སྙོམས་པར་འཇུག
411



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
།
དེ་རྗེས་ཟག་བཅས་རྒྱུན་ལྡན་དང་། དེ་ནས་ཟག་མེད་རྒྱུན་ལྡན་ཏེ་རྒྱུན་དང་བཅས་པར་སྤེལ་ལ། དེ་ལ་
གོམས་ནས་སྐད་ཅིག་མ་གཉིས་རེའི་ཡུན་ལ་ཟག་མེད་རེ་དང་ཟག་བཅས་རེ་སྤེལ་བ་ནས། ནམ་སྐད་ཅིག་མ་རེ་
རེ་ལ་ཟག་མེད་དང་ཟག་བཅས་སྤེལ་ཏེ་སྦྱོར་བ་གཅིག་ལ་སྐད་ཅིག་མ་གསུམ་བསྲེས་ནས་སྙོམས་པར་འཇུག་ནུས་
པ་དེའི་ཚེ་སྤེལ་མའི་དངོས་གཞི་འགྲུབ་པ་ཡིན་ནོ། ། འདིའི་སྐབས་ཀྱི་སྐད་ཅིག་མ་ནི་བྱེ་བྲག་སྨྲ་བས་དུས་ཀྱི་ཐུང་
མཐའི་སྐད་ཅིག་མ་ལ་འདོད་ལ། སློང་དཔོན་ཉིད་སོགས་གོང་མ་བ་རྣམས་ནི་དུས་མཐའི་སྐད་ཅིག་མར་སྤེལ་
བ་ནི་སངས་རྒྱས་མ་གཏོགས་པས་མི་ནུས་པས་རྒྱུན་སྤེལ་བ་ལ་རུང་ངོ༌། ། ཞེས་གསུངས་པས་བྱ་རྫོགས་ཀྱི་ཐུང་
མཐའི་སྐད་ཅིག་མ་ཉིད་ལ་བཞེད་དོ། ། འོ་ན། བྱེ་བྲག་སྨྲ་བས་སྦྱོར་མཐོང་སྒོམ་གསུམ་གྱི་སྐད་ཅིག་མ་རྣམས་
ཀྱང་དུས་མཐའི་སྐད་ཅིག་མར་འདོད་རིགས་ཏེ་མཚུངས་པའི་ཕྱིར། ཟེར་ན། མི་མཚུངས་ཏེ། དེ་དག་
དུས་མཐའི་སྐད་ཅིག་མར་འདོད་མི་རིགས་པ་གོང་དུ་ལུང་རིགས་ཀྱིས་བསྒྲུབས་པ་ལྟར་ཡིན་པའི་ཕྱིར། སྤེལ་
སྒོམ་གྱི་རྟེན་ནི་གོང་དུ་བཤད་ཟིན་ལ། སྤེལ་བའི་དགོས་པ་ནི། ཕྱིར་མི་འོང་དབང་རྣོན་རྣམས་ནི་གནས་
གཙང་དུ་སྐྱེ་བ་ལེན་པ་དང་། མཐོང་ཆོས་ལ་བདེ་བར་གནས་པའི་ཆེད་དུ་ཡིན་ལ། དབང་རྟུལ་རྣམས་ནི་དེ་
གཉིས་ཀྱི་སྟེང་དུ་ཉོན་མོངས་པས་འབྲས་བུ་ལས་མི་ཉམས་པར་བྱ་བའི་ཕྱིར་དུའང་ཡིན་ནོ། ། དེ་བཞིན་དུ་དགྲ་
བཅོམ་པ་དབང་རྣོན་རྣམས་ནི་མཐོང་ཆོས་ལ་བདེ་བར་གནས་པའི་ཆེད་དུ་སྤེལ་ལ། དབང་རྟུལ་རྣམས་ནི་དེའི་
སྟེང་དུ་འབྲས་བུ་ལས་མི་ཉམས་པའི་ཆེད་དུ་ཡང་ཡིན་ནོ། ། རྒྱུན་ཞུགས་དང་ཕྱིར་འོང་གིས་སྤེལ་བ་མི་སྲིད་དེ།
དེ་དག་གིས་བསམ་གཏན་གྱི་དངོས་གཞི་མ་ཐོབ་པའི་ཕྱིར། སྤྲེལ་སྒོམ་གྱི་གྲངས་ནི་ལྔ་སྟེ། ཆུང་ངུ་གསུམ་
སྤེལ། འབྲིང་དྲུག་སྤེལ། ཆེན་པོ་དགུ་སྤེལ། ཤིན་ཏུ་ཆེན་པོ་བཅུ་གཉིས་སྤེལ། ཆེས་ཤིན་ཏུ་ཆེན་པོ་
བཅོ་ལྔ་སྤེལ་རྣམས་སུ་ངེས་ལ། དེའི་ཕྱིར་འབྲས་བུ་གནས་གཙང་གི་སྐྱེ་བ་ལྔ་ཁོ་ནར་ངེས་པ་ཡིན་ནོ། ། སྤེལ་ཚུལ་
ཡང་ཟག་མེད་གཉིས་དང་། ཟག་བཅས་གཉིས་སོགས་སྤེལ་བ་མ་ཡིན་པར། ཟག་མེད་ཟག་བཅས་རེ་རེ་ནས་
སྤེལ་དགོས་ལ། དེས་ན་ཟག་མེད་གཉིས་ཀྱི་བར་དུ་ཟག་བཅས་གཅིག་ཙམ་སྤེལ་བ་ཆུང་ངུ་གསུམ་སྤེལ། ཟག་
མེད་གསུམ་དང་ཟག་བཅས་གསུམ་ཙམ་རེ་རེ་ནས་སྤེལ་བ་འབྲིང་དྲུག་སྤེལ། ཟག་མེད་ལྔ་དང་ཟག་བཅས་བཞི་
ཙམ་སྤེལ་བ་ཆེན་པོ་དགུ་སྤེལ། ཟག་མེད་དྲུག་དང་ཟག་བཅས་དྲུག་ཙམ་སྤེལ་བ་བཅུ་གཉིས་སྤེལ། ཟག་མེད་
བརྒྱད་དང་ཟག་བཅས་བདུན་སྤེལ་བ་བཅོ་ལྔ་སྤེལ་ལོ། ། དེ་དག་ཀྱང་སྦྱོར་བ་གཅིག་གི་བྱེད་པ་ལ་བརྟེན་ནས་སྤེལ་
412



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
།
ནུས་པ་དགོས་ཀྱི། སྦྱོར་བ་ཐ་དད་པས་སྤེལ་བས་ནི་གོ་མི་ཆོད་དོ། ། གནས་གཙང་དུ་སྐྱེ་བ་ལེན་པ་ལ་དངོས་
གཞི་སྤེལ་སྒོམ་འགྲུབ་དགོས་ཀྱང་། དེར་སྐྱེ་བ་ལེན་པའི་ཆ་རྐྱེན་ནི་སྤྲེལ་སྒོམ་གྱི་ནང་ཚན་ཟག་བཅས་རྣམས་
ཀྱིས་བྱེད་པ་ཡིན་གྱི་ཟག་མེད་རྣམས་ཀྱིས་ནི་མ་ཡིན་ཏེ། ཟག་མེད་རྣམས་སྐྱེ་བ་གཅོད་བྱེད་ཡིན་པའི་ཕྱིར།
དངོས་གཞི་ཟག་བཅས་དེ་དག་ཀྱང་གནས་གཙང་གི་སྐྱེ་བ་འགྲུབ་བྱེད་དམ་རྫོགས་བྱེད་ཀྱི་ཆ་རྐྱེན་ཡིན་པ་ལས་
འཕེན་བྱེད་ནི་མ་ཡིན་ཏེ། འཕགས་པའི་རྟེན་ལ་འཕེན་བྱེད་ཀྱི་ལས་གསར་དུ་གསོག་པ་མེད་པའི་ཕྱིར། དེས་
ན་སྔོན་སོ་སྐྱེའི་རྟེན་ལ་འཕེན་བྱེད་ཀྱི་ལས་བསགས་པ་དེ་ཉིད་ཕྱིར་མི་འོང་གི་རྟེན་ལ་དངོས་གཞི་སྤེལ་སྒོམ་བྱས་པ་
ན་དངོས་གཞི་ཟག་བཅས་རྣམས་ཀྱིས་འགྲུབ་བྱེད་ཀྱི་ལས་སུ་བསྒྱུར་བ་ཡིན་ནོ། ། ལུགས་འདི་ལྟར་ན་གནས་
གཙང་གི་འཕགས་པ་ལ་ཕྱིར་མི་འོང་དང་ཉན་ཐོས་དགྲ་བཅོམ་པ་གང་རུང་གིས་ཁྱབ་དགོས་ཏེ། རང་རྒྱལ་
དང་བྱང་སེམས་འཕགས་པ་དེ་དག་ཏུ་སྐྱེ་བར་མི་འདོད་པའི་ཕྱིར་རོ། །
འགོག་པ་ཐོབ་པའི་ཕྱིར་མི་འོང་། ། ཞེས་སོགས་ཀྱིས་སྐབས་སུ། འགོག་པའི་སྙོམས་འཇུག་ཐོབ་པའི་
ཕྱིར་མི་འོང་དེ་ལ་ནི་ལུས་ཀྱིས་མངོན་སུམ་དུ་བྱེད་པ་ཞེས་བྱ་སྟེ། སྙོམས་འཇུག་དེ་སེམས་མེད་པའི་ལུས་ཀྱིས་
མངོན་དུ་བྱེད་པའི་ཕྱིར་ཞེས་ལུགས་འདི་འདོད་དོ།
མདོ་ལས་གསུངས་པའི་སློབ་པ་བཅོ་བརྒྱད་དང་མི་སློབ་དགུ་བཤད་པ།
ཡང་མདོ་ལས་སློབ་པ་བཅོ་བརྒྱད་དང་། མི་སློབ་པ་དགུ་ཞེས་གསུངས་པའི་སློབ་པ་བཅོ་བརྒྱད་ནི།
རྒྱུན་ཞུགས་ཞུགས་འབྲས་གཉིས། ཕྱིར་འོང་ཞུགས་འབྲས་གཉིས། ཕྱིར་མི་འོང་ཞུགས་འབྲས་གཉིས།
དགྲ་བཅོམ་ཞུགས་པ་སྟེ་བདུན། དད་པའི་རྗེས་འབྲང་དང་། ཆོས་ཀྱི་རྗེས་འབྲང་གཉིས། དད་མོས་དང་
མཐོང་ཐོབ་གཉིས། རིགས་ནས་རིགས་སྐྱེ། བར་ཆད་གཅིག་པ། ཕྱིར་མི་འོང་བར་འདའ་བ་སོགས་ལྔ་སྟེ་
བཅོ་བརྒྱད་དོ། ། དད་པའི་རྗེས་འབྲང་མན་ཆད་རྣམ་གྲངས་ཀྱི་སྒོ་ནས་ཟུར་དུ་བགྲང་བ་ལས་སློབ་པ་ཞུགས་
འབྲས་བདུན་པོ་གང་རུང་མ་གཏོགས་པ་ནི་མེད་དོ། མི་སློབ་པ་དགུ་ནི། དགྲ་བཅོམ་པ་ཡོངས་སུ་ཉམས་
པའི་ཆོས་ཅན། འཆི་བར་སེམས་པ། རྗེས་སུ་སྲུང་བ། གནས་པ་ལས་མི་བསྐྱོད་པ། རྟོགས་པའི་སྐལ་
བ་ཅན། མི་གཡོ་བའི་ཆོས་ཅན། ཡོངས་སུ་མི་ཉམས་པའི་ཆོས་ཅན། ཤེས་རབ་ཀྱིས་རྣམ་གྲོལ། གཉིས་
413



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཀའི་ཆ་ལས་རྣམ་གྲོལ་ཏེ་དགུའོ། ། ་
།
དགྲ་བཅོམ་ཞུགས་པ་བཤད་པ། །
སྲིད་རྩེའི་བར་ཆ་བརྒྱད་ཟད་པ། ། ཞེས་སོགས་ཀྱི་སྐབས་སུ། དགྲ་བཅོམ་ཞུགས་འབྲས་བཤད་པ་སྟེ།
དེ་ལ་འབྲས་བུ་རིམ་གྱིས་པའི་དབང་དུ་བྱས་ན་ཕྱིར་མི་འོང་གང་ཞིག་བསམ་གཏན་དང་པོའི་ཉོན་མོངས་གཅིག་
སྤངས་པ་ནས་བཟུང་སྟེ། སྲིད་རྩེའི་ཉོན་མོངས་དགུ་པ་སྤོང་བའི་བར་ཆད་མེད་ལམ་ལ་གནས་པའི་བར་རྣམས་
དགྲ་བཅོམ་པ་ལ་ཞུགས་པ་ཡིན་ཏེ། དེ་ནི་ཆགས་བྲལ་སྔོན་འགྲོའི་ཕྱིར་འོང་གི་རྟོགས་པ་སྔོན་སོང་གི་ཕྱིར་མི་
འོང་ལ་ཡང་མཚུངས་སོ། ། ཆགས་བྲལ་སྔོན་སོང་གི་ཕྱིར་མི་འོང་དགྲ་བཅོམ་ཞུགས་པར་འགྱུར་མཚམས་ནི་གོང་
དུ་བཤད་ཟིན་པ། འདི་ཡང་ཡ་མཐའ་སྲིད་ཉོན་དགུ་པའི་དངོས་གཉེན་བར་ཆད་མེད་ལམ་ལ་གནས་པའི་བར་
རོ། ། དགུ་པའི་བར་ཆད་མེད་ལམ་དེ་ལ་ནི་རྡོ་རྗེ་ལྟ་བུའི་ཏིང་ངེ་འཛིན་ཅེས་བྱ་ལ། དེ་ལ་ཡང་སའི་སྒོ་ནས་དབྱེ་
ན་བསམ་གཏན་ས་དྲུག་དང་། གཟུགས་མེད་དང་པོ་གསུམ་སྟེ་དགུ། དམིགས་པའི་སྒོ་ནས་བདེན་བཞི་ལ་
དམིགས་པ་བཞི། རྣམ་པའི་སྒོ་ནས་མི་རྟག་སོགས་བཅུ་དྲུག་གི་རྣམ་པ་ཅན་བཅུ་དྲུག ས་དང་དམིགས་པ་
རྣམ་པ་གསུམ་ཆར་གྱི་སྒོ་ནས་དབྱེ་ན་ཤིན་ཏུ་མང་སྟེ། ཉེར་བསྡོགས་མི་ལྕོགས་མེད་ཀྱི་ངོ་བོར་གྱུར་པའི་རྡོ་རྗེ་ལྟ་
བུའི་ཏིང་ངེ་འཛིན་ལ་མཚོན་ན། དེས་འོག་སའི་ཟག་བཅས་ལ་ནི་མི་དམིགས་པས་སྲིད་རྩེའི་སྡུག་བདེན་གྱི་
རྣམ་པ་བཞི་དང་། ཀུན་འབྱུང་གི་རྣམ་པ་བཞི་ལ་དམིགས་པའི་རྗེས་ཤེས་བརྒྱད། འགོག་པ་ནི་ས་འོག་མའི་
འགོག་པ་ཐམས་ཅད་ལའང་དམིགས་པ་སྲིད་པས་ན། འདོད་པའི་འགོག་པ་ལ་དམིགས་པའི་ཆོས་ཤེས་བཞི་
དང་། ། ས་གོང་མ་བརྒྱད་ཀྱི་འགོག་པ་ལ་དམིགས་པའི་རྗེས་ཤེས་བཞི་ཚན་བརྒྱད་དེ་བསྡོམས་པས་སུམ་ཅུ་རྩ་དྲུག
འདོད་པའི་ལམ་བདེན་ལ་དམིགས་པའི་ཆོས་ཤེས་བཞི་དང་། གོང་མའི་ལམ་སྤྱི་ལ་དམིགས་པའི་རྗེས་ཤེས་བཞི་
སྟེ་ལམ་བདེན་ལ་དམིགས་པ་བརྒྱད། དེ་ཐམས་ཅད་བསྡོམས་པས་ལྔ་བཅུ་རྩ་གཉིས། དེ་བཞིན་དུ་བསམ་
གཏན་ལྷག་མ་ལྔར་བརྟེན་པ་ལ་ཡང་མཚུངས་ཤིང་། གཟུགས་མེད་དང་པོ་གསུམ་ལ་བརྟེན་པ་ནི་རིམ་པ་
བཞིན་ཉི་ཤུ་རྩ་བརྒྱད་དང་། རྩ་བཞི་དང་ཉི་ཤུ་འབྱུང་སྟེ། དེ་དག་གིས་འདོད་པའི་ལམ་བདེན་དང་རང་
རང་གི་ས་འོག་མའི་འགོག་པ་ཐམས་ཅད་ལ་ཡང་མི་དམིགས་པའི་ཕྱིར། དེ་ལྟར་ན་བསམ་གཏན་ས་དྲུག་ལ་
414



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ། ་ ་ ་
བརྟེན་པ་སུམ་བརྒྱ་བཅུ་གཉིས་དང་། གཟུགས་མེད་དང་པོ་གསུམ་ལ་བརྟེན་པ་བདུན་ཅུ་རྩ་གཉིས་ཏེ་བསྡོམས་
པས་སུམ་བརྒྱ་བརྒྱད་ཅུ་རྩ་བཞིར་འགྱུར་ལ། དེ་དག་རིགས་དྲུག་དང་དབང་པོ་གསུམ་གྱིས་བསྒྱུར་ན་དྲུག་སྟོང་
དགུ་བརྒྱ་བཅུ་གཉིས་སུ་འགྱུར་རོ། ། རྡོ་རྗེ་ལྟ་བུའི་ཏིང་ངེ་འཛིན་གྱི་དམིགས་པ་སྡུག་ཀུན་ནི་སྲིད་རྩེ་ཁོ་ན་དང་།
འགོག་ལམ་སྤང་བྱའི་དབང་གིས་ས་དགུ་ཆར་གྱི་གཉེན་པོ་འགོག་ལམ་ལ་དམིགས་པར་འདོད་པ་ནི་རང་གི་གྲུབ་
མཐའི་ལུགས་སོ། ། འདིའི་སྐབས་སུ་དོགས་པ་དཔྱད་པ་ལ། འོ་ན། ཁྱོད་ཀྱིས་གོང་དུ་སྤང་བྱ་ཅིག་ཅར་བའི་
རྒྱུན་ཞུགས་འཇོག་པ་ལྟར་ན། ཉེར་བསྡོགས་མི་ལྕོགས་མེད་ཀྱི་ངོ་བོར་གྱུར་པའི་སྒོམ་ལམ་རྡོ་རྗེ་ལྟ་བུའི་ཏིང་ངེ་
འཛིན་མངོན་དུ་བྱས་པའི་ཅིག་ཅར་བའི་རྒྱུན་ཞུགས་ཞིག་ཡོད་པར་འདོད་དགོས་ལ། དེས་ན་དེའི་རྒྱུད་ཀྱི་རྡོ་
རྗེ་ལྟ་བུའི་ཏིང་ངེ་འཛིན་དེས་ཁམས་གསུམ་ས་དགུའི་སྒོམ་སྤང་ཉོན་མོངས་ཆུང་ངུ་དགུ་ཅིག་ཅར་དུ་སྤོང་བ་ཡིན་
ན་འོག་སའི་ཉོན་མོངས་རྣམས་ལ་ཡང་དམིགས་པར་ཐལ་ལ། དེ་ལྟར་ན་གོང་དུ་ཟག་བཅས་སྲིད་རྩེའི་སྡུག་
ཀུན་ཁོ་ན་ལ་དམིགས་པ་ལས། འོག་སའི་སྡུག་ཀུན་ལ་མི་དམིགས་པར་བཤད་པ་དང་འགལ་ལོ། ། ཞེ་ན། མི་
འགལ་ཏེ། དེ་འབྲའི་རྡོ་རྗེ་ལྟ་བུའི་ཏིང་ངེ་འཛིན་དེས་འོག་སའི་ཉོན་མོངས་ལ་མ་དམིགས་ཀྱང་དེའི་དངོས་
གཉེན་བྱས་ནས་སྤང་བ་མི་འགལ་བའི་ཕྱིར། དེར་ཐལ། སྤང་བྱ་དེའི་དངོས་གཉེན་ཡིན་ན་སྤང་བྱ་དེ་ལ་
དམིགས་པས་མ་ཁྱབ་པའི་ཕྱིར། དེར་ཐལ། དཔེར་ན། བཅོ་ལྔ་པ་ལམ་རྗེས་བཟོད་ཀྱིས་གོང་མའི་གཉེན་
པོ་ལམ་བདེན་ལ་དམིགས་པ་ལས་མཐོང་སྤང་ཉོན་མོངས་ལ་མ་དམིགས་ཀྱང་། དེས་གོང་མའི་ལམ་མཐོང་སྤང་
གི་དངོས་གཉེན་བྱས་ནས་སྤོང་བ་དང་མཚུངས་པའི་ཕྱིར་རོ། །
དེ་ཟད་ཐོབ་དང་ཟད་པ་ཤེས། ། ཞེས་སོགས་ཀྱི་སྐབས་སུ། དགྲ་བཅོམ་འབྲས་གནས་བཤད་པ་སྟེ། ། རྡོ་
རྗེ་ལྟ་བུའི་ཏིང་ངེ་འཛིན་གྱིས་སྲིད་རྩེའི་སྒོམ་སྤང་དགུ་པ་ཟད་པའམ། སྤངས་པའི་སྤང་པ་ཐོབ་པ་དང་། དེ་
ཟད་པ་ཤེས་པའི་རྣམ་གྲོལ་ལམ་ལྷན་ཅིག་ཏུ་སྐྱེ་ལ། དེའི་ཚེ་འཕགས་པ་དེ་མི་སློབ་པ་དང་། དགྲ་བཅོམ་པའི་
འབྲས་བུ་ལ་གནས་པ་ཞེས་བྱ་སྟེ། འབྲས་བུ་ཐོབ་ཕྱིར་དུ་སློབ་མི་དགོས་པའི་ཕྱིར་རོ། ། དེ་ལྟར་འབྲས་བུ་རིམ་
གྱིས་པའི་དབང་དུ་བྱང་ན་ཡང་སློབ་མི་སློབ་བསྡོམས་པས་གང་ཟག་ཟུང་བཞི་ཡ་བརྒྱད་དེ། ཞུགས་འབྲས་ཟུང་
དུ་བགྲང་ན་བཞི་དང་། སོ་སོར་བགྲང་ན་བརྒྱད་དོ། ། །
འཇིག་རྟེན་འདས་ཀྱིས་སྲིད་རྩེ་ལས། ། ཞེས་སོགས་ཀྱི་སྐབས་སུ། སྲིད་རྩེའི་ཉོན་མོངས་ནི་འཇིག་རྟེན་
415



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ལས་འདས་པའི་ཟག་མེད་ཀྱི་ལམ་ཁོ་ནས་སྤོང་བར་བྱེད་པ་ཡིན་གྱི་འཇིག་རྟེན་པའི་ལམ་ཟག་བཅས་ཀྱིས་སྤོང་བ་
མི་སྲིད་ལ། འོག་ས་བརྒྱད་ཀྱི་ཉོན་མོངས་ནི་འཇིག་རྟེན་པ་དང་འཇིག་རྟེན་ལས་འདས་པའི་ལམ་གཉིས་ཀས་
ཅི་རིགས་པར་སྤོང་བ་ཡོད་ལ། འཇིག་རྟེན་པའི་ལམ་གྱི་སྤོང་བའི་ཚེ་རང་རང་གི་གོང་སའི་ཉེར་བསྡོགས་ཀྱིས་
སྤོང་བར་བྱེད་དོ། ། མཐོང་ལམ་གྱི་སྔ་རོལ་ལམ། སྒོམ་ལམ་གྱི་གནས་སྐབས་སུ་ཡང་རུང་སྟེ། འཇིག་རྟེན་
པའི་ལམ་གྱིས་ས་གང་ལ་འདོད་ཆགས་དང་བྲལ་བའི་འཕགས་པ་དེ་ལ་ནི་བྲལ་བའི་ཐོབ་པ་ཟག་བཅས་ཟག་མེད་
གཉིས་གཉིས་སྐྱེ་ལ། དེ་ནི་བྱིས་པ་ལྟར་སྤངས་པ་སླར་ལྡོག་པར་མི་འགྱུར་རོ། ། རྒྱུ་མཚན་འདི་ཡི་སྒོ་ནས་
ཀྱང༌། ། ཁམས་དང་ས་དེ་དང་དེའི་ཆགས་བྲལ་ལས་ཉམས་ངེས་དང་ཉམས་པའི་འཕགས་པ་གང་རུང་ལ་འཇིག་
རྟེན་ལས་འདས་པའི་ལམ་ཁོ་ནས་ཁམས་དང་ས་དེ་དང་དེ་ལ་ཆགས་བྲལ་བྱས་པའི་འབྲས་བུ་རིམ་གྱིས་པ་ཡིན་
པས་ཁྱབ་པར་བསྟན་པ་ཡིན་ནོ། །
ཁ་ཅིག་འཇིག་རྟེན་འདས་ཀྱིས་ཀྱང་། ། ཞེས་སོགས་ཀྱི་སྐབས་སུ། སྡེ་པ་ཁ་ཅིག འཇིག་རྟེན་ལས་
འདས་པའི་ལམ་གྱིས་ས་གང་ལ་འདོད་ཆགས་དང་བྲལ་བ་ན་ཡང་། དེའི་བྲལ་ཐོབ་ཟག་བཅས་ཟག་མེད་
གཉིས་ཀ་འདྲེན་ཏེ། དེ་ལྟ་མིན་ན། འཇིག་རྟེན་ལས་འདས་པའི་ལམ་གྱིས་ཅི་ཡང་མེད་པ་འདོད་ཆགས་དང་
བྲལ་བའི་ཕྱིར་མི་འོང་དབང་རྟུལ་ཞིག་བསམ་གཏན་གྱི་སེམས་ལ་བརྟེན་ནས་དབང་པོ་སྦྱངས་ཏེ་རྣོན་པོར་འཕོ་བ་
ནི། ཟག་མེད་ཀྱི་ལམ་སྔོན་མ་བཏང་ཟིན་པས་བྲལ་ཐོབ་ཟག་མེད་ནི་མེད་ལ། བྲལ་ཐོབ་ཟག་བཅས་ཀྱང་
མེད་ན་ནམ་མཁའ་མཐའ་ཡས་སོགས་འོག་སའི་ཉོན་མོངས་དང་ལྡན་པར་འགྱུར་རོ། ། ཞེ་ན། མི་འགྱུར་ཏེ།
དཔེར་ན། སྲིད་ཉོན་བརྒྱད་པ་མན་ཆད་ཅི་རིགས་པར་སྤངས་པའི་ཕྱིར་མི་འོང་དབང་རྟུལ་ཞིག་སྔར་བཞིན་
དབང་པོ་འཕོ་བ་ན། སྲིད་རྩེའི་གཉེན་པོ་འཇིག་རྟེན་པའི་ལམ་མེད་པས་འཇིག་རྟེན་བའི་བྲལ་ཐོབ་ནི་མེད་ལ།
འཇིག་རྟེན་ལས་འདས་པའི་བྲལ་ཐོབ་ནི་དབང་པོ་འཕོ་བས་བཏང་ཟིན་པས་བྲལ་ཐོབ་གཉིས་ཀ་མེད་ཀྱང་སྔར་
སྤངས་ཟིན་པའི་སྲིད་རྩེའི་ཉོན་མོངས་རྣམས་དང་མི་ལྡན་པ་བཞིན་དང་། དེ་བཞིན་དུ་བསམ་གཏན་དང་བོའི་
ཉེར་བསྡོགས་ཀྱིས་འདོད་པ་ལས་འདོད་ཆགས་དང་བྲལ་བའི་སོ་སྐྱེ་ཞིག་བསམ་གཏན་གཉིས་པོ་སོགས་སུ་སྐྱེས་པ་
ན་སྔར་གྱི་བྲལ་ཐོབ་ནི་བསམ་གཏན་དང་པོའི་དགེ་བ་ཡིན་པས་ས་འཕོས་པས་གཏོང་ཡང་འདོད་པའི་ཉོན་མོངས་
དང་མི་ལྡན་པ་བཞིན་ནོ། ། འདི་དག་གི་སྐབས་ཀྱི་འཇིག་རྟེན་དང་འཇིག་རྟེན་ལས་འདས་པ་ཞེས་པའི་ཁྱད་པར་
416



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།།
ནི། ལམ་ཟག་བཅས་ཟག་མེད་ཀྱི་ཁྱད་པར་ལ་བྱེད་པ་ལས། སོ་སྐྱེ་དང་འཕགས་པའི་ཁྱད་པར་ལ་བྱེད་པ་
མིན་ནོ། །
ཉེར་བསྡོགས་མི་ལྕོགས་མེད་པ་ཡིས། ། ཐམས་ཅད་ལས་ནི་འདོད་ཆགས་བྲལ། ། ཞེས་པའི་དོན་ནི་གོང་དུ་
བཤད་ཟིན་ལ། ཉེར་བསྡོགས་མི་ལྕོགས་མེད་པ་ཞེས་པ་དེ་ནི་བསམ་གཏན་དང་པོའི་ཉེར་བསྡོགས་ཟག་བཅས་
ཟག་མེད་གང་རུང་ཁོ་ན་ཡིན་ནོ། ། །
ལ་བས
རྣམ་གྲོལ་མཐའ་མ་ཉེར་བསྡོགས་དང་དངོས་གཞི་གང་གི་ངོ་བོར་སྐྱེ་བ་དཔྱད་པ། །
ས་གསུམ་རྒྱལ་ལ་བསམ་གཏན་ནམ། ། ཞེས་སོགས་ཀྱི་སྐབས་སུ། འོ་ན། ཉེར་བསྡོགས་རྣམས་ཀྱིས་
འོག་ས་ལས་འདོད་ཆགས་དང་བྲལ་བར་བྱས་པའི་ཚེ་རྣམ་གྲོལ་གྱི་ལམ་མཐའ་མ་དེ་ཉེར་བསྡོགས་ཀྱི་ངོ་བོར་
སྐྱེའམ། དངོས་གཞིའི་ངོ་བོར་སྐྱེ་ཞེ་ན། དེ་ནི་ས་དང་པོ་གསུམ་ལ་དབང་པོ་རྣོ་རྟུལ་གྱི་ཁྱད་པར་ལས་འཇོག་
སྟེ། འདོད་པ་དང་། བསམ་གཏན་དང་པོ་དང་། གཉིས་པ་གསུམ་གྱི་ཉོན་མོངས་རྣམས་ཉེར་བསྡོགས་ལ་
བརྟེན་ནས་སྤོང་བར་བྱེད་ན། གང་ཟག་དེ་དབང་རྣོན་ཡིན་ན་རྣམ་གྲོལ་ལམ་མཐའ་མ་དེ་དངོས་གཞིའི་ངོ་
བོར་སྐྱེ་སྟེ། ཚོར་བ་བཏང་སྙོམས་དེ་དངོས་གཞིའི་ཡིད་བདེ་དང་། བདེ་བའི་ངོ་བོར་སྤོ་ནུས་ཏེ་དངོས་གཞི་
ལ་གུས་ཤིང་ཉེར་བསྡོགས་ལ་དགའ་བ་ཆུང་བའི་ཕྱིར། གལ་ཏེ་དབང་རྟུལ་ཡིན་ན་རྣམ་གྲོལ་མཐའ་མ་ཡང་
ཉེར་བསྡོགས་ཁོ་ནའི་ངོ་བོར་སྐྱེ་བ་ལས་དངོས་གཞིའི་ངོ་བོར་སྐྱེ་མི་ནུས་ཏེ། ཚོར་བ་བཏང་སྙོམས་ལས་ཡིད་
བདེ་དང་བདེ་བར་འཕོ་དཀའ་བའི་ཕྱིར། ཡང་། གོང་མ་བསམ་གཏན་གསུམ་པ་ཡན་ཆད་ཀྱི་ཉོན་མོངས་
རྣམས་ཉེར་བསྡོགས་ཀྱིས་སྤོང་བ་ལ་ནི་དབང་པོ་རྣོ་རྟུལ་གང་ཡིན་ཀྱང་རྣམ་ གྲོལ་ལམ་མཐའ་མ་དེ་ངེས་པར་
དངོས་གཞིའི་ངོ་བོར་སྐྱེ་སྟེ། ཉེར་བསྡོགས་དང་དངོས་གཞི་དེ་དག་ཚོར་བ་བཏང་སྙོམས་སུ་གཅིག་པས་དངོས་
གཞི་སྐྱེ་སླ་བའི་ཕྱིར་རོ། ། བསམ་གཏན་དང་པོ་ཡན་ཆད་ཀྱི་ཉོན་མོངས་སྤོང་བྱེད་ཀྱི་ཉེར་བསྡོགས་བཤད་པ་འདི་
དག་ནི་གཙོ་བོ་རང་རང་གི་གོང་སའི་འཇིག་རྟེན་པའི་ཉེར་བསྡོགས་ལ་བྱེད་པ་ལས། ཉེར་བསྡོགས་ཟག་མེད་
མི་ལྕོགས་མེད་ལ་བྱེད་པ་ནི་མ་ཡིན་ལ། འོན་ཀྱང་ཉེར་བསྡོགས་མི་ལྕོགས་མེད་ཟག་མེད་ལ་བརྟེན་ནས་
གཟུགས་ཀྱི་ཉོན་མོངས་སྤངས་པའི་ཕྱིར་མི་འོང་ཡོད་པ། གནས་ལྔ་པར་མི་ལྕོགས་མེད་འབྲས་ཐམས་ཅད་
417



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དོ། ། ཞེས་དང་། དེ་ལ་བརྟེན་ནས་ཁམས་གསུམ་ཆར་གྱི་ཉོན་མོངས་ཅིག་ཆར་དུ་སྤོང་བ་ཡོད་པར། ཉེར་
བསྡོགས་མི་ལྕོགས་མེད་པ་ཡིས། ། ཐམས་ཅད་ལས་ནི་འདོད་ཆགས་བྲལ། ཞེས་པས་ལུང་གིས་གྲུབ་པར་གོང་
དུ་བཤད་ཟིན་པའི་ཕྱིར་དང་། འོག་ཏུའང་འཆད་པར་འགྱུར་རོ། ། །
བརྒྱད་ཀྱི་རང་གོང་ས་ལས་རྒྱལ། ། ཞེས་པའི་སྐབས་སུ། ། ཟག་མེད་ས་དགུ་ལས་ཉེར་བསྡོགས་མི་ལྕོགས་
མེད་ཀྱིས་ས་ཐམས་ཅད་ལས་འདོད་ཆགས་དང་བྲལ་བར་བྱེད་ཀྱང་། ཟག་མེད་ཀྱི་ས་ལྷག་མ་བརྒྱད་ཀྱིས་ནི་
རང་ས་དང་གོང་སའི་ཉོན་མོངས་ལས་རྒྱལ་བར་འགྱུར་གྱི་འོག་ས་ལས་ནི་མ་ཡིན་ཏེ། ཉེར་བསྡོགས་ཁོ་ནས་
རྒྱལ་ཟིན་པའི་ཕྱིར་རོ། ། ཞེས་འགྲེལ་པ་མངོན་པའི་རྒྱན་དུ་གསུངས་པ་འདིའི་ཉེར་བསྡོགས་ཁོ་ནས་རྒྱལ་ཟིན་
པའི་ཕྱིར་རོ། ། ཞེས་པ་ནི་གཙོ་ཆེ་བ་འོག་ས་འདོད་པའི་དབང་དུ་བྱས་པ་དང་། དེའི་གོང་མ་རྣམས་ཀྱང་འཇིག་
རྟེན་པའི་ལམ་ལ་བརྟེན་ན་ཉེར་བསྡོགས་ཁོ་ནས་སྤོང་བ་དང་། དངོས་གཞི་ཟག་མེད་རྣམས་ཀྱིས་རང་ས་དང་
གོང་སའི་ཉོན་མོངས་ལས། འོག་སའི་ཉོན་མོངས་གསར་དུ་སྤོང་མི་དགོས་པའི་དོན་ཡིན་པ་ལས། སྲིད་རྩེ་
མན་གྱི་འོག་སའི་ཉོན་མོངས་ཐམས་ཅད་ཉེར་བསྡོགས་ཁོ་ནས་སྤོང་དགོས་པའི་དོན་ནི་མ་ཡིན་ཏེ། དེ་ལྟར་
ཡིན་ན། བརྒྱད་ཀྱིས་རང་གོང་ས་ལས་རྒྱལ། ། ཞེས་པ་དང་འགལ་བར་འགྱུར་རོ། ། །
འཇིག་རྟེན་པ་ཡི་རྣམ་གྲོལ་དང་། ། ཞེས་སོགས་ཀྱི་སྐབས་སུ། འཇིག་རྟེན་པའི་བར་ཆད་མེད་ལམ་ནི་
གོང་ས་ལ་ལྟོས་ནས་འོག་ས་ལ་རགས་པ་དང་། སྐྱོན་དུ་ལྟ་བའི་རྣམ་པ་ཅན་ཏེ་འོག་སའི་སྤྱོད་ཡུལ་ཅན་དང་།
རྣལ་གྲོལ་ལམ་ནི་འོག་ས་ལ་ལྟོས་ཏེ་གོང་ས་ལ་ཞི་བ་དང་། གྱ་ནོམ་པར་ལྟ་བའི་རྣམ་པ་ཅན་ཡོད་པའི་ཕྱིར་ཏེ།
དེ་གཉིས་ཀས་གོང་ས་དང་འོག་ས་ལ་དམིགས་པ་ཡོད་པའི་ཕྱིར་ཏེ། རིག་པས་སྒྲུབ་སླའོ། །
གལ་ཏེ་མི་གཡོའི་ཟད་ཤེས་ལས། ། ཞེས་སོགས་ཀྱི་སྐབས་སུ། འོ་ན། ཟད་པ་ཤེས་པའི་འཇུག་ཐོགས་
སུ་ཤེས་པ་གང་སྐྱེ་ཞེ་ན། དགྲ་བཅོམ་པ་དབང་རྣོན་མི་གཡོ་བའི་ཆོས་ཅན་ཞིག་ཡིན་ན་ནི། ཟད་བ་ཤེས་པའི་
འཇུག་ཐོགས་སུ་མི་སྐྱེ་བ་ཤེས་པ་སྐྱེ་སྟེ། དེ་ལ་ཉོན་མོངས་སླར་མི་སྐྱེ་བའི་ཕྱིར། གལ་ཏེ་མི་གཡོ་བའི་ཆོས་ཅན་
མིན་ན་ནི། ཟད་པ་ཤེས་པ་ལས་ཟད་པ་ཤེས་པའི་རྒྱུན་ནམ། ཡང་ན་མི་སློབ་པའི་ཡང་དག་པའི་ལྟ་བ་གང་
རུང་སྐྱེ་བ་ལས། མི་སྐྱེ་བ་ཤེས་པ་ནི་མི་སྐྱེ་སྟེ། དེ་ལ་ཉོན་མོངས་པ་སྐྱེ་བའི་སྐབས་ཡོད་པས་ཉམས་པ་སྲིད་པ་
གང་ཞིག མི་སྐྱེ་བ་ཤེས་པ་ལས་ཉམས་པ་མི་སྲིད་པའི་ཕྱིར་རོ། ། ཡང་མི་སློབ་པའི་ཡང་དག་པའི་ལྟ་བ་ནི་དགྲ་
418



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
།
བཅོམ་པ་དབང་པོ་རྣོ་རྟུལ་ཐམས་ཅད་ལ་སྐྱེ་སྟེ། མི་གཡོ་བའི་ཆོས་ཅན་ལ་ཡང་རེས་འགའ་མི་སྐྱེ་བ་ཤེས་པ་ལས་
མི་སྐྱེ་བ་ཤེས་པ་ཁོ་ན་དང་། རེས་འགའ་མི་སློབ་པའི་ཡང་དག་པའི་ལྟ་བ་སྐྱེ་བའི་ཕྱིར་རོ། ། ། །
དགེ་སྦྱོང་ཚུལ་ནི་དྲི་མེད་ལམ། ། ཞེས་སོགས་ཀྱི་སྐབས་སུ། འདིའི་དངོས་བསྟན་གྱི་དགེ་སྦྱོང་ནི་
ཉན་ཐོས་འཕགས་པའི་གང་ཟག་རྣམས་དང་། དགེ་སྦྱོང་གི་ཚུལ་ནི་དེ་དག་གི་རྒྱུད་ཀྱི་ཟག་མེད་བར་ཆད་མེད་
ལམ་རྣམས་དང་། དགེ་སྦྱོང་ཚུལ་དེའི་འབྲས་བུ་ནི་བར་ཆད་མེད་ལམ་དེ་དག་གི་དྲངས་པའི་འདུས་བྱས་རྣམ་
གྲོལ་ལམ་དང་། འདུས་མ་བྱས་འགོག་བདེན་རྣམས་སོ། ། དེ་དག་རེ་རེ་ལ་བརྒྱད་ཅུ་རྩ་དགུ་ རེ་ཡོད་དེ།
ཁམས་གསུམ་གྱི་མཐོང་སྤང་བརྒྱད་དང་། སྒོམ་སྤང་དགུ་དགུ་བརྒྱད་ཅུ་རྩ་གཅིག་ཡོད་པས་དེ་དག་སྤོང་བྱེད་
ཀྱི་བར་ཆད་མེད་ལམ་བརྒྱད་ཅུ་རྩ་དགུ། སྤང་བྱ་དེ་དག་ལས་གྲོལ་བའི་རྣམ་གྲོལ་ལམ་དང་། དེ་དག་ཟད་
པར་སྤངས་པའི་འགོག་བདེན་སོ་སོ་ནས་བརྒྱད་ཅུ་རྩ་དགུ་རེ་ཡོད་པས་རྣམ་གྲོལ་ལམ་རྣམས་བར་ཆད་མེད་ལམ་
དེ་དག་གིས་བསྐྱེད་པའི་སྐྱེས་བུ་བྱེད་འབྲས་དང་། འགོག་བདེན་རྣམས་ཐོབ་པའི་སྐྱེས་བུ་བྱེད་འབྲས་སོ། །
འབྲས་བུ་བཞིར་རྣམ་པར་བཞག་པ།
འབྲས་བུ་བཞིར་རྣམ་བཞག་པ་ནི། ། ཞེས་སོགས་ཀྱི་སྐབས་སུ། དགེ་སྦྱོང་ཚུལ་གྱི་འབྲས་བུ་ལ་རྣམ་
གྲངས་མང་ཡང་དེ་དག་བསྡུས་ནས་རྒྱུན་ཞུགས་སོགས་ཀྱི་འབྲས་བུ་བཞིར་རྣམ་པར་བཞག་པའོ། ། དེ་ལྟར་འཇོག་
པ་ལ་རྒྱུ་མཚན་རྣམ་པ་ལྔ་ཚང་དགོས་ཏེ། འབྲས་བུ་རང་རང་གི་ཞུགས་ལམ་སྔོན་དུ་བཏང་བ་དང་། ཞུགས་
ལམ་དེ་ལས་གཞན་པའི་འབྲས་གནས་ཀྱི་ལམ་ཐོབ་པ་དང་། སྤང་བྱ་ཟད་པ་བསྡོམས་པའི་ཐོབ་པ་གཅིག་རྙེད་
པ་དང་། ཆོས་ཤེས་བཞི་དང་རྗེས་ཤེས་བཞི་སྟེ་ཤེས་པ་བརྒྱད་ཚན་ཐོབ་པ་དང་། མི་རྟག་པ་ལ་སོགས་པའི་ཡེ་
ཤེས་ཀྱི་རྣམ་པ་བཅུ་དྲུག་ཚང་བར་ཐོབ་པའོ། ། ཟད་པ་སྡོམ་ཚུལ་དེ་སྤངས་པ་སོ་སོ་བ་རྣམས་བཏང་ནས་ཐམས་
ཅད་སྡོམ་པའི་བྲལ་ཐོབ་ཟག་མེད་གཅིག་རྙེད་པ་སྟེ། འབྲས་བུ་དང་པོ་ལ་མཐོང་སྤང་གི་ཟད་པ་སྡོམ་པའི་ཐོབ་
པགཅིག་རྙེད་པ་དང་། གཉིས་པ་ལ་མཐོང་སྤང་དང་འདོད་པའི་སྒོམ་སྤང་དྲུག་ཟད་པ་སྡོམ་པ་ལ་སོགས་
པའོ། ། དེས་ན་མཐོང་ལམ་སྐད་ཅིག་མ་བཅོ་ལྔ་པ་མན་ཆད་ལ་གནས་པའི་ཞུགས་པ་དང་པོ་ལ་ནི་རྒྱུ་མཚན་ལྔ་ཀ་
མ་ཚང་ཞིང་། ཞུགས་པ་ཕྱི་མ་གསུམ་ལ་རྒྱུ་མཚན་ཕྱི་མ་གཉིས་ཡོད་ཀྱང་སྔ་མ་གསུམ་གསར་ཐོབ་མེད་པའི་ཕྱིར་
419



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འབྲས་བུ་གསར་དུ་ཐོབ་པར་མ་བཤད་དོ་ཞེས་བྱེ་བྲག་སྨྲ་བ་འདོད་ལ། དེ་དག་ལ་རྒྱུ་མཚན་དེ་དང་དེ་གསར་དུ་
མེད་པའི་ཚུལ་སོགས་ཚིག་སྐྱོན་བཅད་ནས་ཞིབ་པར་བཤད་དུ་ཡོད་ཀྱང་མང་བས་འཇིགས་པས་མ་སྤྲོས་ཏེ་ཞིབ་ཏུ་
དཔྱད་ན་ཤེས་མི་སླ་བ་ཡང་མི་སྣང་ངོ༌། ། ཁ་ཅིག འབྲས་བུ་དང་པོ་གཉིས་ལ་གནས་པ་ལ་ཡང་སྤངས་པ་
བསྡོམས་པ་མེད་དེ། ཡོངས་ཤེས་ཁམས་ལས་འདས་པ་ལས། ། ཞེས་སྤངས་པ་སྡོམ་པ་ལ་ཁམས་ལས་འདའ་
དགོས་ན་དེ་གཉིས་ཁམས་ལས་མ་འདས་པའི་ཕྱིར། ཟེར་ན། དེ་ནི་ཡོངས་ཤེས་སུ་འཇོག་ཚུལ་ཡིན་པས་
འབྲས་བུ་གཞིར་འཇོག་ཚུལ་དང་མི་མཚུངས་སོ། །
་
་ །
ཅད་
ཆགས་བྲལ་སྔོན་སོང་གི་འབྲས་བུ་ལས་ཉམས་པ་ཡོད་མེད་དཔྱད་པ། །
འཇིག་རྟེན་པ་ཡི་ཐོབ་འབྲས་ནི། ། བསྲེས་དང་ཟག་མེད་ཐོབ་འཛིན་ཕྱིར། ། ཞེས་པ་ནི། འོ་ན་ཆགས་
བྲལ་སྔོན་སོང་འཇིག་རྟེན་པའི་ལམ་གྱིས་བརྒྱུད་ནས་འབྲས་བུ་བར་པ་གཉིས་ཐོབ་པ་སྲིད་ན། དེ་དག་དགེ་
སྦྱོང་ཚུལ་གྱི་འབྲས་བུ་ཡིན་ནམ་ཞེ་ན་ཡིན་ཏེ། དེ་དག་ལ་སྒོམ་ལམ་ཟག་བཅས་ཀྱི་སྤངས་པ་ཁོ་ན་མ་ཡིན་པར་
མཐོང་ལམ་ཟག་མེད་ཀྱི་སྤངས་པའང་དེར་བསྲེས་ནས་ཐོབ་པའི་ཕྱིར་དང་། འབྲས་བུ་བར་པ་གཉིས་གང་རུང་
གིས་བསྡུས་པའི་ཟག་མེད་ཀྱི་ཐོབ་པ་གཅིག་ཀྱང་གསར་དུ་འཛིན་པའི་ཕྱིར་རོ། ། དེ་ལ་ཁོ་ན་རེ། ཆགས་བྲལ་
སྔོན་སོང་གི་འབྲས་བུ་བར་པ་གཉིས་ལས་ཉམས་སྲིད་པར་ཐལ། འདིའི་ཐད་ཀྱི་འགྲེལ་པ་མངོན་པའི་རྒྱན་དུ།
བྲལ་ཐོབ་ཟག་མེད་དེའི་སྟོབས་ཀྱིས་འཇིག་རྟེན་པའི་ལམ་གྱི་སྤངས་པ་དེ་འཛིན་པར་བྱེད་པས་ཡོངས་སུ་ཉམས་
ཀྱང་མི་འཆི་སྟེ། ཞེས་གསུངས་པའི་ཕྱིར་རོ་ཟེར་ན་མ་ཁྱབ་སྟེ། དེའི་དོན་ནི། ཆགས་བྲལ་སྔོན་སོང་གི་
འབྲས་བུ་བར་པ་གཉིས་པོ་དེ་སྒོམ་ལམ་ཟག་བཅས་ཀྱི་སྤངས་པ་ཁོ་ན་མ་ཡིན་པར་མཐོང་ལམ་ཟག་མེད་ཀྱི་སྤངས་
པའང་དེར་བསྲེས་ནས་ཐོབ་པས་ཉམས་མི་སྲིད་པར་དངོས་སུ་བསྟན་ནས། སྒོམ་ལམ་ཟག་མེད་ཁོ་ནས་ཐོབ་
པའི་རིམ་གྱིས་པའི་འབྲས་བུ་ནི་ཉམས་པའང་སྲིད་ལ། གལ་ཏེ་ཡོངས་སུ་ཉམས་ཀྱང་བྲལ་ཐོབ་ཟག་མེད་ཀྱི་
སྟོབས་ཀྱིས་ཚེ་དེ་རང་ལ་སོར་ཆུད་པར་འགྱུར་བ། འབྲས་ལས་ཉམས་པ་འཆི་བ་མེད། ། ཅེས་པའི་དགོངས་པ་
ཡིན་པར་ཤུགས་ལ་བསྟན་པའི་ཕྱིར། མཁས་པའི་གསུང་བརླིང་བར་དགོངས་པ་ལེན་ཚུལ་མ་འཁྲུལ་བར་གལ་
ཆེའོ། ། གལ་ཏེ་ཆགས་བྲལ་སྔོན་སོང་གི་འབྲས་བུ་ལས་ཉམས་པ་ཡོད་པར་འདོད་དོ་ཞེ་ན། དེ་ནི་མི་འཐད་དེ།
420



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
རང་འགྲེལ་ལས། འདོད་ཆགས་བྲལ་བ་སྔོན་དུ་འགྲོ་བ་ལ་ནི་ཡོངས་སུ་ཉམས་པར་འགྱུར་བའང་མེད་དེ།
དེའི་འདོད་ཆགས་དང་བྲལ་བ་ནི་ལམ་གཉིས་ཀྱིས་ཐོབ་པའི་ཕྱིར་རོ། ། ཞེས་དང་། འགྲེལ་པ་མངོན་པའི་རྒྱན་
རང་ལས་ཀྱང་། འདོད་ཆགས་དང་བྲལ་བ་སྔོན་དུ་འགྲོ་བའི་ཕྱིར་མི་འོང་ལ་ནི་ཉམས་པ་མི་སྲིད་པའི་ཕྱིར་ཏེ།
དེ་ནི་འཇིག་རྟེན་དང་འཇིག་རྟེན་ལས་འདས་པའི་ལམ་དེ་གཉིས་ཀྱིས་འབྲས་བུ་དེ་བརྟན་པར་བྱས་པའི་ཕྱིར་
རོ། ། ཞེས་དང་། དེ་ནི་བྱིས་པ་ལྟར་སྤངས་པ་སླར་བཟློག་པར་མི་འགྱུར་རོ། ། ཞེས་གསུངས་པའི་ཕྱིར་རོ། །
གཞན་ཡང་དེ་གཉིས་ལས་ཉམས་པ་ཡོད་ན། ཆགས་བྲལ་སྔོན་སོང་གི་འབྲས་བུ་ལས་ཉམས་ངེས་ཀྱི་ཕྱིར་མི་
འོང་དང་རྒྱུད་གཅིག་ཏུ་གྱུར་པའི་རྒྱུན་ཞུགས་དེ་འབྲས་བུ་རིམ་གྱིས་པ་དང་དེ་དང་རྒྱུད་གཅིག་ཏུ་གྱུར་བའི་ཕྱིར་
འོང་དེ་རིམ་གྱིས་པ་དང་ཆགས་བྲལ་སྔོན་སོང་གང་ཡང་མིན་པ་དང་། དེ་དང་རྒྱུད་གཅིག་པའི་ཕྱིར་མི་འོང་ལ་
དེ་གཉིས་ཀ་ཡོད་པ་དང་། དེ་དང་རྒྱུད་གཅིག་པའི་དགྲ་བཅོམ་དེ་མཐའ་གཅིག་ཏུ་རིམ་གྱིས་པར་ཁས་ལེན་
དགོས་པས་ཁས་ལེན་འཆོལ་བ་མང་པོ་ཞིག་སྨྲ་དགོས་པའི་ཕྱིར་དང་། གཞན་ཡང་ཆགས་བྲལ་སྔོན་སོང་གི་
འབྲས་བུ་ལས་ཉམས་ནས་སླར་ཡང་སོར་ཆུད་མ་ཐག་པའི་ཕྱིར་མི་འོང་ཆོས་ཅན། ཆགས་བྲལ་སྔོན་འགྲོའི་ཕྱིར་
མི་འོང་གི་འབྲས་བུ་སླར་སོར་ཆུད་པར་ཐལ། རང་ཉིད་གང་ལས་ཉམས་པའི་འབྲས་བུ་དེ་སླར་སོར་ཆུད་པའི་
ཕྱིར། འདོད་མི་ནུས་ཏེ། སྔར་གང་ལས་ཉམས་པའི་འབྲས་བུ་དེ་ཆགས་བྲལ་སྔོན་སོང་གི་འབྲས་བུ་ཡིན་པ་
གང་ཞིག ཕྱིས་སོར་ཆུད་པའི་འབྲས་བུ་དེ་རིམ་གྱིས་པའི་འབྲས་བུ་ཡིན་པའི་ཕྱིར་སོགས་ཀྱི་གནོད་བྱེད་མང་དུ་
ལ
འཇུག་གོ།
་
ཚངས་ཚུལ་དང་ཚངས་པའི་ངོས་འཛིན། །
དེ་ཉིད་ཚངས་ཚུལ་ཚངས་པ་ཡི། ། འཁོར་ལོ་ཚངས་པས་བསྐོར་ཕྱིར་རོ། ། ཞེས་པའི་སྐབས་སུ། སྔར་
དགེ་སྦྱོང་གི་ཚུལ་དུ་བཤད་པའི་ཟག་མེད་བར་ཆད་མེད་ལམ་དང་། དེ་དག་གི་འབྲས་བུ་འདུས་བྱས་རྣམ་གྲོལ་
ལམ་སོགས་ཟག་མེད་ཀྱི་ལས་རྣམས་ལམ་ལ་ནི་ཚངས་པའི་ཚུལ་ཞེས་བྱ་སྟེ། བར་ཆད་མེད་ལམ་རྣམས་རང་
རང་གི་སྤང་བྱ་རྣམས་སྤོང་བར་བྱེད་པས་ཚངས་པའི་ཚུལ་དང་། རྣམ་གྲོལ་ལམ་རྣམས་སྤང་བྱ་དེ་དང་དེ་
སྤངས་པས་ཚངས་པ་ཞེས་སོ་སོ་ནས་ཕྱེ་སྟེ་བཤད་ན་ཡང་རུང་མོད། དོན་དུ་ནི་འཕགས་ལམ་ཟག་མེད་ཐམས་
421



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཅད་སྐབས་འདིའི་དངོས་བསྟན་གྱི་ཚངས་པའི་ཚུལ་དུ་འཇོག་དགོས་ཏེ། དེའི་རྒྱུ་མཚན་འོག་ཏུ་འཆད་པར་
འགྱུར་རོ། ། ཚངས་པའི་ཚུལ་དེ་དག་ལ་ནི་ཚངས་པའི་འཁོར་ལོ་ཞེས་ཀྱང་བྱ་སྟེ། ཚངས་པ་བཅོམ་ལྡན་འདས་
ཀྱིས་བསྐོར་བའི་ཕྱིར། ཞེས་སོ། ། དེས་ན་འདིའི་འགྲེལ་པའི་ཚིག་རིས་རྣམས་ལ་ཞིབ་ཏུ་བརྟགས་ན་དེ་ཉིད་
ཚངས་ཚུལ་ཞེས་པའི་དངོས་བསྟན་གྱི་ཚངས་པ་དང་། ཚངས་པའི་ཚུལ་ནི་ཟག་མེད་བར་ཆད་མེད་ལམ་དང་།
རྣམ་གྲོལ་ལམ་སོགས་འཕགས་ལམ་ཟག་མེད་རྣམས་ཁོ་ན་ལ་བྱེད་པ་ཡིན་ཏེ། འགྲེལ་པ་མངོན་པའི་རྒྱན་ལས།
དགེ་སྦྱོང་གི་ཚུལ་དུ་བཤད་པའི་བར་ཆད་མེད་པའི་ལམ་ཟག་མེད་རྣམ་གྲོལ་འདུས་བྱས་དང་བཅས་པ་གང་ཡིན་
པ་དེ་ཉིད་ནི། སྡིག་པ་མི་དགེ་བའི་ཆོས་རྣམ་པ་དུ་མ་སྤངས་པས་ཚངས་པ་དང་། ཉོན་མོངས་པ་སྤོང་བའི་
ཟག་མེད་ཀྱི་ལམ་ཡིན་པས་ཚངས་པའི་ཚུལ་ཡང་ཡིན་ཏེ། ཞེས་གསུངས་པའི་ཕྱིར། ཡང་། འཁོར་ལོ་
ཚངས་པས་བསྐོར་ཕྱིར་རོ། ། ཞེས་པའི་དངོས་བསྟན་གྱི་ཚངས་པ་ནི་སངས་རྒྱས་བཅོམ་ལྡན་འདས་ལ་བྱེད་པ་
ཡིན་ཏེ། མདོ་ལས། བཅོམ་ལྡན་འདས་དེ་ནི་ཚངས་པ་ཞེས་ཀྱང་བྱ། ཞེས་དང་། འགྲེལ་པ་མངོན་
པའི་རྒྱན་ལས། དེས་ན་ཚངས་པ་དང་། ཞི་བ་དང་། བསིལ་བར་གྱུར་པ་ཞེས་བྱ་བ་ནི་བཅོམ་ལྡན་འདས་
ཡིན་ཏེ། ཞེས་གསུངས་པའི་ཕྱིར། ཡང་། དེའི་དངོས་བསྟན་གྱི་ཚངས་པའི་འཁོར་ལོ་ནི་སྔར་བཤད་པའི་
ཚངས་པའི་ཚུལ་ཟག་མེད་ཀྱི་ལམ་ཉིད་ལ་བྱེད་པ་ཡིན་ཏེ། དེ་ཉིད་ལས། དེ་ནི་ཚངས་པའི་འཁོར་ལོའང་
ཡིན་ཏེ། འཁོར་ལོ་དང་འདྲ་བའི་ཕྱིར་དང་། ཚངས་པ་བཅོམ་ལྡན་འདས་ཀྱིས་བསྐོར་བའི་ཕྱིར་རོ་ཞེས་
གསུངས་པའི་ཕྱིར། དེས་ན་འདིའི་དངོས་བསྟན་གྱི་ཚངས་པའི་ཚུལ་དང་། ཚངས་པའི་འཁོར་ལོ་གཉིས་ནི་
དོན་གཅིག་ཡིན་ཅིང་། དེ་ལ་ནི་དགེ་སྦྱོང་ཚུལ་དང་དེའི་འབྲས་བུ་རྣམས་སུ་མ་ཟད། ཡ་མཐའ་སངས་རྒྱས་
བཅོམ་ལྡན་འདས་ཀྱི་ཐུགས་རྒྱུད་ཀྱི་ཟད་མི་སྐྱེ་ཤེས་ཀྱི་ཡེ་ཤེས་སོགས་ཀྱང་འཇོག་སྟེ། འགྲེལ་པ་མངོན་པའི་
རྒྱན་དུ། བསིལ་བར་གྱུར་པ་ཞེས་བྱ་བ་ནི་བཅོམ་ལྡན་འདས་ཡིན་ཏེ། ཚངས་པའི་ཚུལ་ཟག་མེད་ཀྱི་ལམ་བླ་
ན་མེད་པ་དང་ལྡན་པའི་ཕྱིར། ཞེས་གསུངས་པའི་ཕྱིར། དེས་ན་རྒྱུན་ཞུགས་ཞུགས་པ་ནས་སངས་རྒྱས་ཀྱི་
སའི་བར་གྱི་ཟག་མེད་ཀྱི་ལམ་མཐའ་དག་དེར་འཇོག་པ་ནི་ལུང་རིག་འདི་དག་གིས་འགྲུབ་པ་ཡིན་ནོ། །
422



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
།
ལུང་རྟོགས་ཀྱི་ཆོས་འཁོར་གཉིས་སྐོར་ལ་དཔྱད་པ། །
པ་ཆོས་ཀྱི་འཁོར་ལོ་མཐོང་བའི་ལམ། ། ཞེས་སོགས་ཀྱི་སྐབས་སུ། བྱེ་བྲག་སྨྲ་བས། རྟོགས་པའི་ཆོས་
འཁོར་ནི་མཐོང་ལམ་ཉིད་ལ་འདོད་ཅིང་། མཐོང་ལམ་ཆོས་ཀྱི་འཁོར་ལོར་འཇོག་པའི་རྒྱུ་མཚན། འཁོར་
ལོས་བསྒྱུར་བའི་རྒྱལ་པོའི་འཁོར་ལོ་རིན་པོ་ཆེ་དང་ཆོས་བདུན་གྱི་སྒོ་ནས་མཚུངས་པའི་རྒྱུ་མཚན་གྱིས་ཡིན་ལ།
ཆོས་བདུན་ནི། འཁོར་ལོ་རིན་པོ་ཆེ་དེ་ལ་མྱུར་བར་འགྲོ་བ་དང་། འདོར་བ་དང་། འཇུག་པ་དང་། མ་
རྒྱལ་བ་ལས་རྒྱལ་བར་བྱེད་པ་དང་། རྒྱལ་བ་རྣལ་དུ་འགོད་པ་དང་། འཕར་བ་དང་། འབབ་པ་ཞེས་བྱ་
བའི་ཡོན་ཏན་རྣམས་དང་ལྡན་པ་བཞིན་དུ་མཐོང་ལམ་སྐད་ཅིག་བཅོ་ལྔ་པོ་སྔ་མ་སྔ་མའི་རྗེས་སུ་ཕྱི་མ་ཕྱི་མ་མྱུར་དུ་
སྐྱེ་བ་དང་། བདེན་པའི་དམིགས་རྣམ་སྔ་མ་སྔ་མ་རྣམས་འདོར་བ་དང་། བདེན་པའི་དམིགས་རྣམ་ཕྱི་མ་ཕྱི་
མ་རྣམས་ལ་འཇུག་པ་དང་། བར་ཆད་མེད་ལམ་རྣམས་ཀྱིས་རང་གི་སྤང་བྱ་མཐོང་སྤང་མ་རྒྱལ་བ་ལས་རྒྱལ་
བར་བྱེད་པ་དང་། རྣམ་གྲོལ་ལམ་གྱིས་བྲལ་ཐོབ་འཛིན་པས་རྒྱལ་བ་རྣལ་དུ་འགོད་པ་དང་། ཁམས་གོང་
མའི་བདེན་པ་ལ་དམིགས་པ་རྣམས་ནི་འཕར་བ་དང་། འདོད་པའི་བདེན་པ་ལ་དམིགས་པ་རྣམས་འབབ་པ་
ཡིན་པའི་ཕྱིར། ཡང་ན། བཙུན་པ་དབྱངས་སྒྲོག་ལྟར་ན། མཐོང་ལམ་གྱི་ངོ་བོར་གྱུར་པའི་འཕགས་ལམ་
ཡན་ལག་བརྒྱད་པོ་རྣམས་འཁོར་ལོའི་རྩིབས་དང་ལྟེ་བ་དང་མུ་ཁྱུད་རྣམས་དང་ཆོས་མཚུངས་པས་དེའི་སྒོ་ནས་
མཐོང་ལམ་ཆོས་ཀྱི་འཁོར་ལོར་འཇོག་པ་སྟེ། འཕགས་ལམ་ཡན་ལག་བརྒྱད་ཀྱི་ནང་ཚན་ཡང་དག་པའི་ལྟ་བ་
དང༌། རྟོག་པ་དང་། རྩོལ་བ་དང་། དྲན་པ་རྣམས་ནི་ཤེས་རབ་ཀྱི་བསླབ་པ་ཡིན་ཅིང་། དེ་དག་རྩིབས་
དང་ཆོས་མཚུངས་ཏེ་ཕན་ཚུན་དུ་འཇུག་པའི་ཕྱིར་དང་། མཐོང་སྤང་གཅོད་པར་བྱེད་པའི་ཕྱིར། ཡང་དག་
པའི་ངག་དང་། ལས་ཀྱི་མཐའ་དང་། འཚོ་བ་རྣམས་ནི་ཚུལ་ཁྲིམས་ཀྱི་བསླབ་པ་སྟེ་ལྟེ་བ་དང་མཚུངས་ཤིང་།
དེ་ལ་བརྟེན་ནས་ཐོབ་པའི་ཡང་དག་པའི་ཏིང་ངེ་འཛིན་ནམ། སེམས་ཀྱི་བསླབ་པ་ནི་མུ་ཁྱུད་དང་འདྲ་སྟེ་
གཞན་དག་ཉེ་བར་འཛིན་པར་བྱེད་པའི་ཕྱིར། ཞེས་སོ། དེས་ན་གཞུང་འདིའི་མྱུར་བར་འགྲོ་སོགས་ཞེས་
པས་འཁོར་ལོ་དང་ཆོས་བདུན་གྱིས་མཚུངས་ཚུལ་བསྟན། རྩིབས་སོགས་ཕྱིར་ཞེས་པས་བཙུན་པ་དབྱངས་
སྒྲོག་གི་འདོད་པ་ལྟར་བསྟན་པའོ། ། དོགས་པ་དཔྱད་པ་ལ། འོ་ན། མཐོང་ལམ་སྐད་ཅིག་མ་བཅོ་ལྔ་པོ་གང་
423



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ན
་
རུང་ཡིན་ན་ཆོས་བདུན་ཀ་ཚང་བས་ཁྱབ་བམ་ཞེ་ན། ཆོས་སྔ་མ་གསུམ་ཕལ་ཆེར་ཚང་བས་ཁྱབ་ཀྱང་། ལྷག་
མ་བཞི་ག་ཚང་བས་མ་ཁྱབ་སྟེ། མཐོང་ལམ་བར་ཆད་མེད་ལམ་རྣམས་མཐོང་སྤང་མ་རྒྱལ་བ་ལས་རྒྱལ་བར་
བྱེད་པ་ཡིན་ཀྱང་། རྒྱལ་བ་རྣལ་དུ་འགོད་པ་མ་ཡིན་པའི་ཕྱིར་དང་། རྣལ་གྲོལ་ལམ་རྣམས་མཐོང་སྤང་དེ་
དང་དེ་ལས་རྒྱལ་བ་རྣལ་དུ་འགོད་པ་ཡིན་ཀྱང་། མ་རྒྱལ་བ་ལས་རྒྱལ་བར་བྱེད་པ་མ་ཡིན་པའི་ཕྱིར་དང་།
འདོད་པའི་བདེན་པ་ལ་དམིགས་པའི་བར་ཆད་མེད་ལམ་རྣམས་འབབ་པ་ཡིན་ཀྱང་འཕར་བ་མ་ཡིན་ལ། གོང་
མའི་བདེན་པ་ལ་དམིགས་པའི་རྣམ་གྲོལ་ལམ་རྣམས་འཕར་བ་ཡིན་ཀྱང་འབབ་པ་མ་ཡིན་པའི་ཕྱིར། ཡང་
འཕར་བ་དང་འབབ་པ་གཉིས་ཀ་ཡིན་པ་ཡང་ཡོད་དེ། གོང་མའི་བདེན་པ་ལ་དམིགས་པའི་བར་ཆད་མེད་
ལམ་དང་། འོག་མའི་བདེན་པ་ལ་དམིགས་པའི་རྣལ་གྲོལ་ལམ་རྣམས་འཕར་བ་དང་འབབ་བ་གཉིས་ཀ་ཡིན་
པའི་ཕྱིར། དེར་ཐལ། གོང་མའི་བདེན་པ་ལ་དམིགས་པའི་བར་ཆད་མེད་ལམ་རྣམས་དམིགས་པའི་སྒོ་ནས་
འཕར་བ་དང་ལམ་རང་གི་ངོ་བོའི་སྒོ་ནས་འབབ་པ་གཉིས་ཀ་དང་། འོག་མའི་བདེན་པ་ལ་དམིགས་པའི་རྣམ་
གྲོལ་ལམ་རྣམས་དམིགས་པའི་སྒོ་ནས་འབབ་པ་དང་ལམ་རང་གི་ངོ་བོའི་འཕར་བ་གཉིས་ཀ་ཡིན་པའི་ཕྱིར།
དེར་ཐལ། འགྲེལ་པ་མངོན་པའི་རྒྱན་ལས། འཕར་བ་ནི་རྣམ་གྲོལ་གྱི་ལམ་མམ་ཁམས་གོང་མའི་བདེན་པ་ལ་
འཇུག་པའི་ཕྱིར་རོ། ། འབབ་པ་ནི་བར་ཆད་མེད་པའི་ལམ་མམ་འདོད་པའི་བདེན་པ་ལ་འཇུག་པའི་ཕྱིར་རོ། །
ཞེས་གསུངས་པའི་ཕྱིར་རོ། ། དེས་ན་འཕར་བ་དང་འབབ་པ་ལ་མུ་བཞི་འཇོག་ཏུ་ཡོད་དོ། ། འོ་ན། ཆོས་བདུན་
ཀ་ཚང་བའི་མཐོང་ལམ་མེད་དམ་ཞེ་ན། མཐོང་ལམ་སྤྱི་ཙམ་པ་དེ་ནི་ཆོས་བདུན་ཀ་ཚང་བར་ཁས་བླངས་ཆོག་
སྟེ། མྱུར་བར་འགྲོ་སོགས་གསུངས་པ་ཡང་དེ་ལ་དགོངས་པའི་ཕྱིར་རོ། ། རྫས་སྤྱི་ཉིས་མགོ་སྤངས་ཏེ་སྐད་ཅིག་
བཅོ་ལྔ་པོ་རེ་རེ་ནས་སྨོས་ན་ནི། ཆོས་དྲུག་ཚང་བ་ནི་ཡོད་ལ་བདུན་ཀ་ཚང་བ་ནི་མེད་ཅེས་བྱའོ། ། དྲུག་ཚང་བ་
ནི་ཡོད་དེ། སྡུག་བསྔལ་རྗེས་བཟོད་དང་། སྡུག་བསྔལ་ཆོས་ཤེས་ལྟ་བུ་རྣམས་ཡིན་པའི་ཕྱིར་ཏེ། དང་པོ་
དེ་ལ་རྒྱལ་བ་རྣལ་དུ་འགོད་པ་མ་གཏོགས་གཞན་ཚང་ཞིང་། ཕྱི་མ་ལ་མ་རྒྱལ་བ་ལས་རྒྱལ་བར་བྱེད་པ་མ་
གཏོགས་གཞན་ཚང་བའི་ཕྱིར་རོ། ། ཆོས་བདུན་ཀ་མ་ཚང་ཡང་ཆོས་ཀྱི་འཁོར་ལོ་མ་ཡིན་པའི་སྐྱོན་ནི་མེད་དེ།
འཁོར་ལོ་དང་མཚུངས་པའི་ཆོས་ཅི་རིགས་པར་ལྡན་པའི་ཕྱིར་སྐད་ཅིག་བཅོ་ལྔ་པོ་ཐམས་ཅད་ཆོས་ཀྱི་འཁོར་ལོར་
ནི་འཇོག་གོ། འོ་ན། མཐོང་སྤངས་མ་རྒྱལ་བ་ལས་རྒྱལ་བར་བྱེད་པ་དེ་ཡིན་ན་བར་ཆད་མེད་ལམ་ཡིན་པས་
424



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ། །
ཁྱབ་པ་དང་། རྒྱལ་བ་རྣལ་དུ་འགོད་པ་ཡིན་ན་རྣམ་གྲོལ་ལམ་ཡིན་པས་ཁྱབ་པར་ཐལ། བློ་རྩེ་འཐད་པའི་
ཕྱིར་ཟེར་ན། རྫས་སྤྱི་ཉིས་མགོ་སྤངས་ན་ཁྱབ་ཅེས་བརྗོད་རྒྱུ་ཡིན་ནོ། ། བྱེ་བྲག་སྨྲ་བསརྟོགས་པའི་ཆོས་འཁོར་
མཐོང་ལམ་དུ་འདོད་པའི་རྒྱུ་མཚན་ནི། བདག་ཅག་གི་སྟོན་པས་ཡུལ་ཝ་ར་ཎ་སིར་ལྔ་སྡེ་བཟང་པོ་ལ།
བདེན་བཞི་ལ་ལན་གསུམ་དུ་བཟླས་ཤིང་རྣམ་པ་བཅུ་གཉིས་སུ་བསྐོར་བ་ན། ཀུན་ཤེས་ཀོའུ་དི་རྒྱ་དང་ལྷ་
བརྒྱད་ཁྲིའི་རྒྱུད་ལ་མཐོང་ལམ་སྐྱེས་པས། དེ་འདྲ་བའི་མཐོང་ལམ་རྣམས་རྟོགས་པའི་ཆོས་འཁོར་དང་།
བདེན་བཞིའི་ཆོས་འཁོར་དེ་ལུང་གི་ཆོས་འཁོར་དུ་འཇོག་པ་མ་ཟད། རྟོགས་པའི་ཆོས་འཁོར་ལ་མཐོང་ལམ་
དང་། ལུང་གི་ཆོས་འཁོར་ལ་བདེན་བཞིའི་ཆོས་འཁོར་གྱིས་ཁྱབ་པར་འདོད་པ་ཡང་རང་གི་གྲུབ་མཐའོ། ། དེ་
ལ་ཁོ་ན་རེ། རྟོགས་པའི་ཆོས་འཁོར་ལ་མཐོང་ལམ་དང་ལུང་གི་ཆོས་འཁོར་ལ་བདེན་བཞིའི་ཆོས་འཁོར་གྱིས་
ཁྱབ་པར་འདོད་པ་མི་འཐད་པར་ཐལ། སྒོམ་ལམ་དང་མི་སློབ་ལམ་གཉིས་ཀྱིས་བསྡུས་པའི་རྟོགས་པའི་ཆོས་
ཐམས་ཅད་ལ་རྟོགས་པའི་ཆོས་འཁོར་དང་། གསུང་རབ་ཡན་ལག་བཅུ་གཉིས་ཀྱིས་བསྡུས་པའི་ལུང་གི་ཆོས་
ཐམས་ཅད་ལ་ལུང་གི་ཆོས་འཁོར་གྱི་དོན་ཚང་བའི་ཕྱིར་ཟེར་ན་མ་ཁྱབ་སྟེ། ལུང་རྟོགས་ཀྱི་ཆོས་དེ་གཉིས་སོ་སོ་
ལ་ལུང་རྟོགས་ཀྱི་ཆོས་འཁོར་དེ་དང་དེའི་དོན་ཚང་ཡང་དེ་གཉིས་ལ་ཆོས་འཁོར་ཞེས་མི་བྱ་བ་ནི་རང་གི་གྲུབ་
མཐའི་དབང་གིས་ཡིན་པའི་ཕྱིར་ཏེ། དཔེར་ན། བདེན་བཞི་ཤེས་པ་ཐམས་ཅད་ལ་བདེན་པ་མངོན་རྟོགས་
ཀྱི་དོན་ཚང་ཡང་བདེན་པ་མངོན་རྟོགས་ཞེས་མི་བྱ་བ་རང་གི་གྲུབ་མཐའ་ཡིན་པ་བཞིན་ནོ། ། དེས་ན་ལུགས་
འདིར་རྟོགས་པའི་ཆོས་དང་རྟོགས་པའི་ཆོས་འཁོར་གཉིས་དང་། ལུང་གི་ཆོས་དང་ལུང་གི་ཆོས་འཁོར་གཉིས་
ལའང་ཁྱད་པར་འབྱེད་དགོས་པར་མངོན་ནོ། །
ཡང་ཁོ་ན་རེ། ལུང་གི་ཆོས་འཁོར་ལ་དུས་དང་པོར་གསུངས་ པའི་མདོ་ ཡིན་ པས་ཁྱབ་ པ་ དང་
རྟོགས་པའི་ཆོས་འཁོར་ལ་འདུས་པ་དང་པོའི་འཁོར་གྱི་ཉན་ཐོས་ཀྱི་རྒྱུད་ཀྱིས་བསྡུས་པས་ཁྱབ་པར་ཐལ། དེ་
ལས་གཞན་ཆོས་འཁོར་གྱི་མཚན་གཞི་འཇོག་རྒྱུ་མེད་པའི་ཕྱིར་ཟེར་ན་རྟགས་མ་གྲུབ་སྟེ། མདོ་ལས་དངོས་སུ་
གསུངས་པ་དེ་དག་ནི་བདག་ཅག་གི་སྟོན་པ་མངོན་པར་རྫོགས་པ་སངས་རྒྱས་ནས་དང་པོར་བསྐོར་བའི་ཆོས་
འཁོར་གྱི་མཚན་གཞིར་འཇོག་པ་ཙམ་ལས་དེར་ངེས་པ་ནི་མ་ཡིན་ཏེ། སངས་རྒྱས་རྣམས་ཀྱིས་གདུལ་བྱའི་མོས་
ངོ་དང་འཚམས་པར་བརྗོད་བྱ་བདེན་པ་བཞི་ལས་བརྩམས་ཏེ་བཀའ་སྩལ་པའི་ཆོས་ཀྱི་རྣམ་གྲངས་མཐའ་དག་
425



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ལུང་གི་ཆོས་འཁོར་དང་། དེའི་དོན་ཚུལ་བཞིན་དུ་ཡིད་ལ་བྱེད་པ་ལ་བརྟེན་ནས་ཐོབ་པའི་ཐེག་པ་གསུམ་གྱི་
མཐོང་ལམ་མཐའ་དག་རྟོགས་པའི་ཆོས་འཁོར་དུ་འཇོག་དགོས་པའི་ཕྱིར། དེ་ལྟར་མ་ཡིན་ན། ལུང་རྟོགས་
ཀྱི་ཆོས་འཁོར་གཉིས་པོ་དེ་བདག་ཅག་གི་སྟོན་པའི་བསྟན་པ་ལ་མ་གཏོགས་སངས་རྒྱས་གཞན་གྱི་བསྟན་པ་ལ་མི་
འབྱུང་བར་འདོད་དགོས་ན་ཧ་ཅང་གུ་དོག་པའི་སྐྱོན་དུ་འགྱུར་ཞིང་། བདག་ཅག་གི་སྟོན་པས་ཀྱང་སྐུ་ཚེ་དེ་ལ་
ལུང་གི་ཆོས་འཁོར་ཐེངས་གཅིག་ལས་མ་བསྐོར་བ་དང་། དེ་ཡང་སངས་རྒྱས་ནས་རིང་པོར་མ་ལོན་པར་
བསྐོར་ནས་དེ་ཕན་ཆད་ཆོས་འཁོར་གཏན་ནས་མ་བསྐོར་བར་བཏང་སྙོམས་སུ་བཞུགས་པར་འདོད་དགོས་པས་
མི་མཛེས་ལ། དེར་མ་ཟད་འཁོར་ལོའི་དབྱེན་ཕྱེ་ནས་མ་འདུམ་པར་མཐོང་ལམ་གསར་དུ་སྐྱེས་མི་སྲིད་པ་ལ་
བསམས་ནས་དབྱེན་དེ་ལ་ཆོས་ཀྱི་འཁོར་ལོའི་དབྱེན་ཞེས་བརྗོད་པའི་རྒྱུ་མཚན་གྱིས་ཀྱང་མཐོང་ལམ་མཐའ་དག་
རྟོགས་པའི་ཆོས་འཁོར་དུ་གོ་ནུས་པའི་ཕྱིར་རོ། ། དེས་ན་ལུགས་འདིར་བདེན་བཞི་ལ་ལམ་གསུམ་དུ་བཟླས་ཤིང་
རྣམ་པ་བཅུ་གཉིས་སུ་བསྐོར་བའི་ཆོས་འཁོར་ལ་ལུང་རྟོགས་ཀྱི་ཆོས་འཁོར་གཉིས་ཀ་འཇོག་དགོས་ཏེ། དང་
པོར་བཅོམ་ལྡན་འདས་ཀྱིས་དགེ་སློང་དག་སྔོན་མ་ཐོས་པའི་ཆོས་རྣམས་ལ་འདི་ནི་སྡུག་བསྔལ་འཕགས་པའི་
བདེན་པའི་ཞེས་ཚུལ་བཞིན་དུ་ཡིད་ལ་བྱེད་པ་ན་མིག་སྐྱེས་སོ། ། ཤེས་པ་དང་རིག་པ་དང་བློ་སྐྱེས་སོ། ། ཞེས་པ་
ནས། སྡུག་བསྔལ་ཤེས་པར་བྱ་ཞེས་སོགས་ནས་མིག་ལ་སོགས་པ་སྐྱེས་སོ་ཞེས་དང་། སྡུག་བསྔལ་ཤེས་སོ་
ཞེས་སོགས་ནས་མིག་ལ་སོགས་པ་སྐྱེས་སོ་ཞེས་བཀའ་སྩལ་བའི་ཆོས་ཀྱི་རྣམ་གྲངས་དེ་ཉིད། བདེན་བཞི་ལ་
ལན་གསུམ་དུ་བཟླས་ཤིང་རྣམ་པ་བཅུ་གཉིས་སུ་བསྐོར་བའི་ལུང་གི་ཆོས་འཁོར་དང་། ཆོས་ཀྱི་རྣམ་གྲངས་
འདི་བཤད་པ་ལ་བརྟེན་ནས་ཀོའུ་དི་ནྱ་ལ་སོགས་པའི་རྒྱུད་ལ་སྡུག་བསྔལ་འཕགས་པའི་བདེན་པ་སོགས་བདེན་
བཞིའི་ངོ་བོ་ལ་བཟླས་པའི་མཐོང་ལམ་དང་། སྡུག་བསྔལ་ཤེས་པར་བྱ་བ་སོགས་བདེན་བཞིའི་བྱ་བ་ལ་བཟླས་
པའི་སྒོམ་ལམ་དང་། སྡུག་བསྔལ་ཡོངས་སུ་ཤེས་པ་སོགས་བདེན་བཞིའི་མཐར་ཐུག་ལ་བཟླས་པའི་མི་སློབ་ལམ་
སོགས་སྐྱེ་ལ། དེ་བཞིན་དུ་བདེན་པ་བཞི་པོ་རེ་རེ་ལ་བཟླས་པ་རེ་རེའི་ཚེ་དེ་དང་དེའི་ངོ་བོ་མངོན་སུམ་དུ་མཐོང་
བའི་མིག་དང་། ཐེ་ཚོམ་མེད་པའི་ཤེས་པ་དང་། ཡང་དག་པའི་དོན་ཤེས་པའི་རིག་པ་དང་། རྣམ་པར་
དག་པའི་བློ་བཞི་བཞི་ཚང་བར་སྐྱེ་ཞིང་། དེ་འདྲའི་བཟླས་པ་དང་པོའི་རྣམ་པ་བཞི་ཚན་མཐོང་ལམ་དུ་འཇོག་
པ་ནས། བཟླས་པ་གཉིས་པའི་རྣམ་པ་བཞི་ཚན་སྒོམ་ལམ་དང་། བཟླས་པ་གསུམ་པའི་རྣམ་པ་བཞི་ཚན་མི་
426



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ། །
སློབ་ལམ་དུ་འཇོག་པས། དེ་འདྲའི་གདུལ་བྱའི་རྒྱུད་ཀྱི་བདེན་བཞིའི་ངོ་བོ་ལ་བཟླས་པའི་མཐོང་ལམ་དང་།
དེ་དང་ངོ་བོ་གཅིག་པའི་རྣམ་པ་བཞི་ཚན་དང་བཅས་པ་བདེན་བཞི་ལ་ལན་གསུམ་དུ་བཟླས་ཤིང་རྣམ་པ་བཅུ་
གཉིས་སུ་བསྐོར་བའི་རྟོགས་པའི་ཆོས་འཁོར་དུ་འཇོག་རྒྱུ་ཡིན་པའི་ཕྱིར་དང་། དེ་འདྲ་བའི་ལུང་རྟོགས་ཀྱི་
ཆོས་འཁོར་གཉིས་པོ་བདེན་བཞི་ལ་ལན་གསུམ་དུ་བཟླས་ཤིང་རྣམ་པ་བཅུ་གཉིས་སུ་བསྐོར་བ་བརྗོད་བྱ་དང་རྗོད་
བྱེད་ཀྱི་ཆ་ནས་འཇོག་གོ། ། དེ་ལ་ཁོ་ན་རེ། ཀོའུ་དི་སྐྱ་ལ་སོགས་པའི་ལྔ་སྡེའི་རྒྱུད་ཀྱི་མཐོང་ལམ་རྟོགས་པའི་
ཆོས་འཁོར་མ་ཡིན་པར་ཐལ། དེ་དག་གི་རྒྱུད་ལ་མཐོང་ལམ་མེད་ཕྱིར་ཏེ། དེ་དག་དགྲ་བཅོམ་པ་ཡིན་པས་
མཐོང་ལམ་སྔར་ནས་བཏང་ཟིན་པའི་ཕྱིར་ཟེར་ན་རྟགས་མ་གྲུབ་སྟེ། གང་ཟག་ལྔ་པོ་དེ་ལ་རྒྱལ་བུ་གཞོན་ནུ་
དོན་གྲུབ་ཁྱིམ་ནས་གཤེགས་ཏེ་དཀའ་བ་སྤྱོད་པའི་འཁོར་དུ་ལྷགས་པ་ནས་ལྔ་སྡེའི་མིང་ཆགས་པ་ཡིན་པས་ལྔ་སྡེ་
ལ་ཐོག་མར་ཀུན་ཏུ་རྒྱུའི་ཆ་བྱད་ཅན་གྱི་ལྔ་ སྡེ། བར་དུ་བདེན་བཞིའི་ཆོས་འཁོར་བསྐོར་ཡུལ་ གྱི་ལྔ་ སྡེ།
བདེན་བཞིའི་ཆོས་འཁོར་བསྐོར་བ་ལ་བརྟེན་ནས་མཐར་དགྲ་བཅོམ་ཐོབ་པའི་ལྔ་སྡེ་སོགས་ཡོད་པས་ལྔ་སྡེ་སྤྱི་ཙམ་
པ་དེ་སྐྱེ་འཕགས་གང་ཡང་མིན་ཞེས་སྨྲ་དགོས་པའི་ཕྱིར་རོ། ། བྱས་པ་ལ་ཁོ་ན་རེ། མཆོག་ཟུང་གཉིས་དགྲ་
བཅོམ་པ་མ་ཡིན་པར་ཐལ། ལྔ་སྡེ་དགྲ་བཅོམ་པ་མ་ཡིན་པ་གང་ཞིག དེ་གཉིས་རྒྱུ་མཚན་མཚུངས་པའི་ཕྱིར་
ཟེར་ན། རྒྱུ་མཚན་མཚུངས་པར་མ་གྲུབ་སྟེ། བསྟན་པ་འདིའི་དབང་དུ་བྱས་པའི་མཆོག་ཟུང་གཉིས་ཞེས་
པའི་མིང་དེ་ཤེས་རབ་ཅན་གྱི་མཆོག་ཤཱ་རིའི་བུ་དང་རྫུ་འཕྲུལ་ཅན་གྱི་མཆོག་མོའུ་འགལ་གྱི་བུ་གཉིས་ལ་བཏགས་
པ་གང་ཞིག ཤཱ་རིའི་བུ་ལ་ཤེས་རབ་ཅན་གྱི་མཆོག་ཤཱ་རིའི་བུ་དང་། མོའུ་འགལ་གྱི་བུ་ལ་རྫུ་འཕྲུལ་ཅན་གྱི་
མཆོག་མོའུ་འགལ་གྱི་བུ་ཡིན་པས་མ་ཁྱབ་པའི་ཕྱིར་དང་། དེས་གཞན་ལ་ཡང་མཚོན་དགོས་པ་རྩོད་པའི་ཚེ་
ཁས་ལེན་འཛིན་མཚམས་ཙམ་མ་ཡིན་པར་དོན་ལ་ཡང་དེ་ལྟར་ཡིན་པའི་ཕྱིར་རོ། ། ཡང་ཁོ་ན་རེ། བཅོམ་ལྡན་
འདས་ཀྱིས་བདེན་བཞིའི་ཆོས་འཁོར་ཐོག་མར་བསྐོར་ཡུལ་གྱི་ལྔ་སྡེ་དགེ་སློང་ཡིན་པར་ཐལ། དགེ་སློང་དག་ང་
སྔོན་མ་ཐོས་པའི་ཆོས་རྣམས་ལ་ཞེས་སོགས་གསུངས་པའི་ཕྱིར་ཟེར་ན་མ་ཁྱབ་སྟེ། དེ་དགེ་སློང་དུ་འགྱུར་བ་ལ་
དེ་དག་གིས་མཐོང་ལམ་ཐོབ་དགོས་པའི་ཕྱིར་ཏེ། དེ་དག་གི་བསྙེན་པར་རྫོགས་ཚུལ་ཡེ་ཤེས་ཁོང་ཆུད་ཀྱི་
བསྙེན་པར་རྫོགས་ཚུལ་ལས་གཞན་མ་གསུངས་པའི་ཕྱིར། འོ་ན། དེའི་ཚེ་དགེ་སློང་དག་ཅེས་འབོད་མི་
རིགས་པར་ཐལ། དེའི་ཚེ་དེ་དག་དགེ་སློང་མ་ཡིན་པའི་ཕྱིར་ཟེར་ན་མ་ཁྱབ་སྟེ། དེ་དག་རིང་པོར་མ་ལོན་
427



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
པར་དགེ་སློང་དུ་འགྱུར་ངེས་པ་ལ་དགོངས་ནས་ཉེ་ཚིག་གིས་འབོད་པ་ཡིན་པའི་ཕྱིར་ཏེ། དཔེར་ན། ཚུར་
ཤོག་གི་བསྒྲུབ་བྱ་བསྙེན་པར་རྫོགས་ཁ་མ་དེ་ལ་དགེ་སློང་ཚུར་ཤོག་ཚངས་པ་མཚུངས་པར་སྤྱོད་ཅིག་ཅེས་པ་ལྟ་བུ་
ཡིན་པའི་ཕྱིར། འོ་ན། བདེན་པ་བཞི་པོ་རེ་རེ་ལ་བཟླས་པ་གསུམ་རེ་དང་རྣམ་པ་བཅུ་གཉིས་རེ་ཚང་བས་
བསྡོམས་ནས་བཟླས་པ་བཅུ་གཉིས་དང་རྣམ་པ་བཞི་བཅུ་རྩ་བརྒྱད་དུ་ལོངས་ན། དེ་ལ་བཟླས་པ་གསུམ་དང་
རྣམ་པ་བཅུ་གཉིས་སུ་ཇི་ལྟར་ངེས་ཞེ་ན། དེའི་སྐྱོན་མེད་དེ། བདེན་པ་རེ་རེ་ལ་བཟླས་པ་གསུམ་ཚན་རེ་དང་།
རྣམ་པ་བཅུ་གཉིས་ཚན་པ་རེ་མཚུངས་པས་བཟླས་པ་གསུམ་དང་རྣམ་པ་བཅུ་གཉིས་སུ་བསྡུས་ནས་བརྗོད་པ་ཡིན་
པའི་ཕྱིར་རོ། ། དེ་ལ་ཁོ་ན་རེ། མཐོང་ལམ་ཁོ་ན་རྟོགས་པའི་ཆོས་འཁོར་མ་ཡིན་པར་ཐལ། དེ་ལ་བཟླས་པ་
གསུམ་མ་ཚང་བའི་སྐྱོན་ཡོད་པའི་ཕྱིར་ཏེ། དེ་ལ་བཟླས་པ་གསུམ་མ་ཚང་བའི་ཕྱིར། ཟེར་ན་མ་ཁྱབ།
འོན་ཁོ་རང་ལ། མཐོང་ལམ་ཁོ་ན་རྟོགས་པའི་ཆོས་འཁོར་མ་ཡིན་པར་ཐལ། དེ་ལ་རྣམ་པ་བཅུ་གཉིས་སུ་མ་
ངེས་པའི་སྐྱོན་ཡོད་པའི་ཕྱིར་ཏེ། དེ་ལ་རྣམ་པ་བཅུ་གཉིས་ལས་ལྷག་ཡོད་པའི་ཕྱིར། ཁྱབ་པ་འགྲིག།
ཡང་འདིའི་སྐབས་སུ་བདེན་བཞི་ལ་ལན་གསུམ་དུ་བཟླས་པའི་ཚེ་ཀུན་ཤེས་ཀོའུ་དི་རྒྱ་སོགས་ཀྱི་རྒྱུད་ལ་མཐོང་
ལམ་སོགས་སྐྱེ་བར་བཤད་པ་ཡང་། བཅོམ་ལྡན་འདས་ཀྱི་བདེན་བཞི་ལ་ལན་གསུམ་དུ་བཟླས་ཤིང་རྣམ་པ་
བཅུ་གཉིས་སུ་བསྐོར་མ་ཐག་ཏུ་མཐོང་ལམ་སོགས་སྐྱེས་པ་ནི་མ་ཡིན་ཏེ། བཅོམ་ལྡན་འདས་ཀྱིས་དེ་ལྟ་བུའི་
ཆོས་འཁོར་བསྐོར་བའི་ཚེ་དང་པོར་ཀུན་ཤེས་ཀོའུ་དི་རྒྱ་སོགས་ཀྱིས་ཉན་ཤེས་ཀྱིས་ཐོས་ཤིང་། དེའི་དོན་ལ་
བསམ་བྱུང་གི་ཤེས་རབ་བསྐྱེད། དེ་ནས་སྒོམ་པ་ལ་འཇུག་དགོས་པ་གང་ཞིག ། ཐོས་བསམ་གྱི་ཤེས་རབ་
བསྐྱེད་པའི་ཚེ་དེ་དག་བདེན་པ་ལ་མཉམ་པར་མ་བཞག་པའི་གང་ཟག་ཡིན་པའི་ཕྱིར། གཞན་ཡང་། བཅོམ་
ལྡན་འདས་ཀྱིས་བདེན་བཞི་ལ་ལན་གསུམ་དུ་བཟླས་པའི་འཇུག་ཐོགས་དེ་མ་ཐག་ཏུ་མཐོང་ལམ་སོགས་སྐྱེས་པ་
ཡང་མ་ཡིན་ཏེ། དེ་ལྟར་སྐྱེས་ན་བཅོམ་ལྡན་འདས་ཀྱིས་བཟླས་པ་གསུམ་པོ་དེ་སྦྱོར་ལམ་ཆོས་མཆོག་པ་དེ་ལ་
བཟླ་དགོས་པ་གང་ཞིག ། དེས་ན་སྦྱོར་ལམ་ཆོས་མཆོག་པ་དེ་མཉམ་བཞག་པ་མ་ཡིན་པར་ཐལ་བ་དང་།
སྦྱོར་ལམ་བཟོད་པ་ཆུང་ངུའི་སྐད་ཅིག་མ་སུམ་ཅུ་རྩ་གཉིས་ནས་བཅུ་དྲུག་པ་ལམ་རྗེས་ཤེས་ཀྱི་བར་མཉམ་བཞག་
ཐུན་གཅིག་ལ་བགྲོད་དགོས་པར་གསུངས་བཞིན་དུ་བར་དེར་མཉམ་བཞག་ལས་ལྡང་དགོས་ན། དེ་དག་ལ་
མཉམ་བཞག་ཐུན་གཅིག་པའི་དོན་མ་ཚང་བའི་ཕྱིར། འོན་ཀྱང་དེ་དག་གང་ཟག་དབང་པོ་མྱུར་བའི་སྟོབས་
428



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
།
ཀྱིས་དབང་རྟུལ་བཞིན་དུ་ཉན་སེམས་སྒོམ་གསུམ་ཡུན་རིང་བྱེད་པ་ལ་ལྟོས་དགོས་པ་མིན་པས། བཅོམ་ལྡན་
འདས་ཀྱི་བདེན་བཞིའི་ཆོས་འཁོར་བསྐོར་བའི་མོད་ལ་དེ་དག་གི་དོན་སེམས་ཤིང་ཁོང་དུ་ཆུད་དེ་མྱུར་བ་མྱུར་
བར་སྟན་ཐོག་དེ་ཉིད་ལ་མཐོང་ལམ་མངོན་དུ་བྱེད་པར་འདོད་དགོས་སོ། ། དེ་ལ་ཁོ་ན་རེ། བཅོམ་ལྡན་འདས་
ཀྱིས་བདེན་བཞིའི་ཆོས་འཁོར་བསྐོར་བ་ལ་མངོན་དུ་ཕྱོགས་པའི་ཚེ་ལྔ་སྡེ་ཚོགས་ལམ་པ་ཡིན་པར་ཐལ། ལྔ་སྡེ་
ཚོགས་ལམ་དུ་ཞུགས་པ་ལ་བདེན་བཞིའི་ཆོས་འཁོར་བསྐོར་མི་དགོས་པའི་ཕྱིར། འདོད་ན་སྟོན་པ་སངས་རྒྱས་
ནས་ཞག་བདུན་ཕྲག་བདུན་མ་ལོན་པའི་བར་དེར་ལྔ་སྡེ་ཚོགས་ལམ་པ་ཡིན་པར་ཐལ། འདོད་པའི་ཕྱིར།
འདོད་ན་མི་འཐད་པར་ཐལ། དེའི་ཚེ་དེ་དག་ཀུན་ཏུ་རྒྱུའི་རིགས་ཅན་གྱི་ལམ་མ་ཞུགས་ཡིན་པའི་ཕྱིར་ཟེར་ན་
རྟགས་མ་གྲུབ་སྟེ། ཉན་ཐོས་ཀྱི་རིགས་ཅན་དབང་རྣོན་བརྩོན་པ་དང་ལྡན་པ་རྣམས་ཀྱིས་ཀྱང་ཐར་པ་ཆ་
མཐུན་གྱི་ལམ་དུ་ཞུགས་ནས་རྒྱུན་ཞུགས་ཀྱི་འབྲས་བུ་ཐོབ་པ་ལ་ཇི་ལྟར་མྱུར་ཡང་སྲིད་པ་གསུམ་མམ་གཉིས་ངེས་
པར་བརྒྱུད་དགོས་པ་ལུགས་འདིའི་གྲུབ་མཐའ་ཡིན་པའི་ཕྱིར་ཏེ། དེ་ཡི་སྔོན་དུ་ཐར་ཆ་མཐུན། ། མྱུར་བ་སྲིད་
པ་གསུམ་གྱི་མཐར། ། ཞེས་གསུངས་པའི་ཕྱིར། འོ་ན་དེ་དག་ལ་ཀུན་ཏུ་རྒྱུ་ལྔ་ཞེས་བརྗོད་པ་དང་འགལ་ལོ་ཞེ་ན།
མི་འགལ་ཏེ། དེ་དག་ཀུན་ཏུ་རྒྱུའི་རིགས་སམ་དེའི་ཚེ་དེ་དག་རལ་པ་རིང་པོར་འཇོག་པ་སོགས་ཀུན་ཏུ་རྒྱུའི་ཆ་
བྱད་དང་ལྡན་པ་ལ་དེར་བཏགས་པ་ཙམ་ཡིན་པའི་ཕྱིར། འོ་ན། དེ་དག་དེའི་སྔོན་ནས་ཚོགས་ལམ་དུ་
འཇུག་པ་ཡིན་ན། དེ་དག་གི་ཚོགས་ལམ་སོགས་སངས་རྒྱས་གང་གི་བསྟན་པར་གཏོགས་པ་ཡིན་ཞེ་ན། འདི་
དག་ཅུང་ཞིག་གསལ་བར་འགོད་དགོས་པར་སྣང་བས་འོག་ཏུ་གནས་བརྒྱད་པར་འཆད་པར་བྱའོ། ། གཞན་ཡང་
བཅོམ་ལྡན་འདས་ཀྱིས་བདེན་བཞིའི་ཆོས་འཁོར་བསྐོར་བ་ལ་མངོན་དུ་ཕྱོགས་པའི་ཚེ་དེ་དག་ཚོགས་ལམ་པ་ཡིན་
པར་ཐལ། དེ་དག་གི་རྒྱུད་ལ་བདེན་བཞིའི་དོན་ལ་འཇུག་པའི་སྒོམ་བྱུང་གི་ཤེས་རབ་སྐྱེ་བ་ལ། བདེན་
བཞིའི་མིང་དོན་གཉིས་ཀའི་ཡུལ་ཅན་གྱི་བསམ་བྱུང་སྔོན་དུ་འགྲོ་དགོས། དེའི་སྔོན་དུ་བདེན་བཞིའི་མིང་གི་
ཡུལ་ཅན་གྱི་ཐོས་བྱུང་འགྲོ་དགོས་པའི་ཕྱིར་དང་། དེ་ལྟ་བུའི་ཐོས་བསམ་གཉིས་པོ་དེ་ཡང་ཐར་པ་ཆ་མཐུན་གྱི་
དགེ་བར་འཇོག་དགོས་པའི་ཕྱིར་ཏེ། ཐོས་སོགས་ལས་བྱུང་བློ་རྣམས་ནི། ། མིང་དང་གཉིས་ཀའི་དོན་ཡུལ་
ཅན། ། ཞེས་དང་། ཐོས་བསམ་ལས་བྱུང་ལས་གསུམ་མོ། ། ཞེས་གསུངས་པའི་ཕྱིར། གཞན་ཡང་། བྱེ་
སྨྲའི་ལུགས་འདིར། བདེན་བཞིའི་ངོ་བོ་ལ་བཟླས་པའི་ཚེ་ཀུན་ཤེས་ཀོའུ་དི་ནྱའི་རྒྱུད་ལ་མཐོང་ལམ་དང་གཞན་
429



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བཞིའི་རྒྱུད་ལ་སྦྱོར་ལམ་སྐྱེ། བཟླས་པ་གཉིས་པའི་ཚེ་ཀུན་ཤེས་ཀོའུ་དི་ནྱའི་རྒྱུད་ལ་སྒོམ་ལམ་དང་གཞན་
བཞིའི་རྒྱུད་ལ་མཐོང་ལམ་སྐྱེ། བཟླས་པ་གསུམ་པའི་ཚེ་ཀུན་ཤེས་ཀོའུ་དི་ཅུའི་རྒྱུད་ལ་མི་སློབ་ལམ་དང་གཞན་
བཞིའི་རྒྱུད་ལ་སྒོམ་ལམ་སྐྱེ་བར་འདོད་པ་ཡིག་ཆ་སོགས་ལས་འབྱུང་བར་མ་ཟད། འགྲེལ་པ་མངོན་པའི་རྒྱན་
དུ་ཡང་། དེ་ལ་བདེན་པ་བཞི་ཆར་གྱི་བཟླས་པ་གསུམ་གྱིས་རིམ་པ་ལྟར་མཐོང་སྒོམ་མི་སློབ་ལམ་གསུམ་སྟོན་
ཏོ། ། ཞེས་ཟེར་རོ། ། ཞེས་དེ་ལྟར་དུ་འདོད་པར་གསུངས་ལ། དེས་ན་བདེན་པ་བཞི་ལ་ལན་གསུམ་དུ་བཟླས་
པས་མཐོང་སྒོམ་མི་སློབ་ལམ་གསུམ་ཆར་བསྟན་པ་དང་། བསྟན་པ་ལྟར་དུ་གདུལ་བྱའི་རྒྱུད་ལ་སྐྱེ་བར་འདོད་
ན་མཐོང་ལམ་ཁོ་ན་རྟོགས་པའི་ཆོས་འཁོར་དུ་འདོད་པ་ལ་རྒྱུ་མཚན་ཡང་དག་མེད་པར་འགྱུར་ཞིང་། ཚུལ་དེ་
ལ་སློབ་དཔོན་རང་ཉིད་ཀྱིས་ཀྱང་། དེ་ལྟ་ན་མཐོང་ལམ་ཁོ་ན་ཆོས་ཀྱི་འཁོར་ལོ་མ་ཡིན་པར་འགྱུར་ཏེ།
བཟླས་པ་གཅིག་དང་རྣམ་པ་བཞི་ལས་མེད་པས། ལན་གསུམ་དུ་བཟླས་པ་དང་རྣམ་པ་བཅུ་གཉིས་མ་ཚང་
བའི་ཕྱིར་ཏེ། ཞེས་གསུངས་པ་ཡང་ངེས་པར་ཡིན་ཏེ། འདོད་ཚུལ་དེ་ལྟར་ན་མཐོང་ལམ་སྐྱེ་བ་ལ་བདེན་
བཞི་རེ་རེར་ངོ་བོ་ལ་བཟླས་པ་ཙམ་མ་གཏོགས་བཟླས་པ་གཞན་གཉིས་མ་ཚང་ཞིང་། རྣམ་པ་སྐྱེ་བ་ན་ཡང་ངོ་བོ་
ལ་བཟླས་པའི་རྣམ་པ་བཞི་ཚན་རེ་ལས་གཞན་རྣམས་མ་སྐྱེས་པས་བདེན་བཞི་རེ་རེ་ལ་བཟླས་པ་གསུམ་དང་རྣམ་
པ་བཅུ་གཉིས་རེ་མ་ཚང་བར་འགྱུར་ལ། དེ་མ་ཚང་ཡང་མཐོང་ལམ་ཁོ་ན་རྟོགས་པའི་ཆོས་འཁོར་དུ་འགྱུར་ན།
སྒོམ་ལམ་དང་མི་སློབ་ལམ་གཉིས་ལ་ཡང་དེ་འདྲ་བ་རེ་ཚང་བས་དེ་གཉིས་ཀྱང་རྟོགས་པའི་ཆོས་འཁོར་དུ་འགྱུར་
བའི་ཕྱིར། གཞན་ཡང་། དགེ་སྦྱོང་ཚུལ་དང་དགེ་སྦྱོང་ཚུལ་གྱི་འབྲས་བུ་རྣམ་གྲོལ་ལམ་རྣམས་ཚངས་པ་
བཅོམ་ལྡན་འདས་ཀྱིས་བསྐོར་བའི་འཁོར་ལོར་འདོད་བཞིན་དུ་མཐོང་ལམ་མ་གཏོགས་གཞན་རྣམས་རྟོགས་
པའི་ཆོས་འཁོར་དུ་མི་འདོད་པ་དང་། མཐོང་སྒོམ་མི་སློབ་ལམ་གསུམ་གའི་ངོ་བོར་གྱུར་པའི་འཕགས་ལམ་
ཡན་ལག་བརྒྱད་ཡོད་བཞིན་དུ་ཕྱི་མ་གཉིས་ཆོས་འཁོར་དུ་མི་འདོད་པ་དང་། བཅོམ་ལྡན་འདས་ཀྱི་ལུང་གི་
ཆོས་ཕུང་བརྒྱད་ཁྲི་སོགས་གསུངས་པར་འདོད་བཞིན་དུ་ལུང་གི་ཆོས་འཁོར་ལ་བདེན་བཞིའི་ཆོས་འཁོར་གྱིས་
ཁྱབ་པར་འདོད་པ་སོགས་རིགས་པ་དང་ཁས་བླང་གཉིས་ཀ་ནང་འགལ་དུ་སོང་བ་ཡིན་ཀྱང་། གནས་སྐབས་
གྲུབ་མཐའི་འདོད་ཚུལ་ཡིན་པས་དེ་ལྟར་དུ་ཁས་བླངས་པ་ལས་འོས་མེད་དོ། ། དེ་ལ་ཁོ་ན་རེ། བདེན་བཞིའི་ངོ་
བོ་ལ་བཟླས་པའི་ཚེ་ཀུན་ཤེས་ཀོའུ་དི་རྒྱ་སོགས་ཀྱི་རྒྱུད་ལ་མཐོང་ལམ་སོགས་སྐྱེ་བར་བཤད་པ་མི་འཐད་པར་ཐལ།
430



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ། །
བཅོམ་ལྡན་འདས་ཀྱིས་བདེན་བཞི་ལ་ལན་གསུམ་དུ་བཟླས་མ་ཐག་པའི་ཚེ་དེ་དག་གི་རྒྱུད་ལ་མཐོང་ལམ་སོགས་
མ་སྐྱེས་པའི་ཕྱིར་ཟེར་ན་མ་ཁྱབ་སྟེ། གོང་དུ་བཤད་པ་ལྟར་བདེན་བཞི་ལ་ལན་གསུམ་དུ་བཟླས་ཤིང་རྣམ་པ་
བཅུ་གཉིས་སུ་བསྐོར་བའི་ཆོས་འཁོར་དེ་ལ། བཅོམ་ལྡན་འདས་ཀྱིས་བསྐོར་བའི་ལུང་གི་ཆོས་འཁོར་གཅིག་
དང་ཀུན་ཤེས་ཀོའུ་དི་ནྱ་ལ་སོགས་པས་ཆོས་ཀྱི་རྣམ་གྲངས་དེའི་དོན་ལ་ཚུལ་བཞིན་དུ་ཡིད་ལ་བྱེད་པའི་རྟོགས་
པའི་ཆོས་འཁོར་གཉིས་ཡོད་པས། བདེན་བཞིའི་ངོ་བོ་ལ་བཟླས་པའི་ཚེ་ཀུན་ཤེས་ཀོའུ་དི་རྒྱ་སོགས་ཀྱི་རྒྱུད་ལ་
མཐོང་ལམ་སྐྱེ་བར་ཤིན་ཏུ་འདོད་ཆོག་པའི་ཕྱིར། གཞན་ཡང་། ཡིག་ཆར་བདེན་བཞིའི་ངོ་བོ་ལ་བཟླས་པའི་
ཚེ་ཀུན་ཤེས་ཀོའུ་དི་ཅུའི་རྒྱུད་ལ་མཐོང་ལམ་དང་། ལྔ་སྡེ་གཞན་བཞིའི་རྒྱུད་ལ་སྦྱོར་ལམ་སྐྱེ་བར་བཤད་པ་མི་
འཐད་པར་ཐལ། གདུལ་བྱ་དེ་དག་གིས་བདེན་བཞིའི་ངོ་བོ་ལ་བཟླས་པའི་དོན་བདེན་བཞིའི་ངོ་བོ་ཚུལ་བཞིན་
དུ་ཡིད་ལ་བྱེད་པ་ལ་འདོད་དགོས་པ་གང་ཞིག བདེན་བཞིའི་ངོ་བོ་ཚུལ་བཞིན་དུ་ཡིད་ལ་བྱེད་པའི་ཚེ་མཐོང་
ལམ་སྐྱེ་བ་ཀུན་ཤེས་ཀོའུ་དི་རྒྱ་དང་ལྔ་སྡེ་གཞན་བཞི་འདྲ་བའི་ཕྱིར་ཟེར་མ་ཁྱབ་སྟེ། ཡིག་ཆར་དེ་ལྟར་གསུངས་
པའི་དོན་ནི་དབང་པོ་མྱུར་བུལ་གྱི་དབང་གིས་ཀུན་ཤེས་ཀོའུ་དི་ཅུའི་རྒྱུད་ལ་བདེན་བཞིའི་ངོ་བོ་ལ་བཟླས་པའི་
མཐོང་ལམ་སྐྱེས་མ་ཐག་པའི་ཚེ་གཞན་གཞིའི་རྒྱུད་ལ་སྦྱོར་ལམ་ལས་མི་སྐྱེ་བའི་དོན་ཡིན་གྱི། ལྔ་སྡེ་གཞན་
བཞིས་བདེན་བཞིའི་ངོ་བོ་ལ་བཟླས་པའི་ཚེ་དེ་དག་གི་རྒྱུད་ལ་མཐོང་ལམ་ཡང་སྐྱེ་སྟེ། དེའི་ཚེ་དེ་དག་གི་རྒྱུད་ལ་
སྐྱེ་བའི་མཐོང་ལམ་དེ་བཟླས་པ་དང་པོའི་བསྡུས་པའི་རྟོགས་པའི་ཆོས་འཁོར་ཡིན་པའི་ཕྱིར། དེ་ལྟར་མ་ཡིན་
ན་ལྔ་སྡེ་གཞན་བཞིས་བདེན་བཞིའི་ངོ་བོ་ལ་བཟླས་པའི་ཚེ་སྐྱེས་པའི་སྦྱོར་ལམ་དེ་རྟོགས་པའི་ཆོས་འཁོར་དུ་ཐལ་
བ་དང་། དེ་བཞིས་བཟླས་པ་གཉིས་པའི་ཚེ་མཐོང་ལམ་དང་གསུམ་པའི་ཚེ་སྒོམ་ལམ་ལས་མི་སྐྱེ་བས་དེ་དག་
གིས་བཟླས་པ་གསུམ་པ་ལ་མཐར་ཐུག་གི་དོན་མ་ཚང་བར་ཐལ་བའི་ཕྱིར་ཏེ། དེའི་ཚེ་དེ་དག་གི་རྒྱུད་ལ་ལམ་
མཐར་ཐུག་མ་སྐྱེས་པའི་ཕྱིར། འོན་ཀྱང་། བདེན་བཞིའི་ངོ་བོ་ལ་བཟླས་པའི་ཚེ་ལྔ་སྡེ་གཞན་བཞིའི་རྒྱུད་ལ་
མཐོང་ལམ་མི་སྐྱེ་བར་ཐལ། དེའི་ཚེ་ཀུན་ཤེས་ཀོའུ་དི་རྒྱའི་རྒྱུད་ལ་མཐོང་ལམ་དང་གཞན་བཞིའི་རྒྱུད་ལ་སྦྱོར་
ལམ་སྐྱེ་བའི་ཕྱིར་ཟེར་ན་ཡིག་ཆའི་ཚིག་ཟིན་དང་མི་འགལ་བར་བྱ་བའི་ཕྱིར་མ་ཁྱབ་ཞེས་བརྗོད་དོ། ། འོ་ན་དེའི་ཚེ་
སྦྱོར་ལམ་དང་མཐོང་ལམ་གཉིས་ཆར་སྐྱེ་བར་ཐལ། དེའི་ཚེ་སྦྱོར་ལམ་སྐྱེ་བ་གང་ཞིག མཐོང་ལམ་ཡང་སྐྱེ་
བའི་ཕྱིར། འདོད་ན་མི་འཐད་པར་ཐལ། དེའི་ཚེ་མཐོང་ལམ་སྐྱེ་བ་གང་ཞིག མཐོང་ལམ་སྐྱེ་བའི་ཚེ་སྦྱོར་
，
，
431



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ལམ་འདས་དགོས་པའི་ཕྱིར་ཟེར་ན་མ་ཁྱབ་བོ། ། དེ་བཞིན་དུ་རྣམ་པ་བཅུ་གཉིས་ཀྱི་དོན་ལ་ཡང་ཡིག་ཆར་བཟླས་
པ་རེ་རེའི་ཚེ་རིག་པ་སྦྱོར་ལམ། མིག་མཐོང་ལམ། ཤེས་པ་སྒོམ་ལམ། བློ་མི་སློབ་ལམ་སོགས་སུ་གསུངས་
པ་ཡང་། གོང་དུ་བཤད་པ་ལྟར་བཟླས་པ་རེ་རེའི་རྣམ་པ་རེ་རེ་དང་རྣམ་གྲངས་ཙམ་ཡིན་གྱི་འགལ་བ་ནི་མ་ཡིན་
ནོ། ། དེ་ལ་ཁོ་ན་རེ། སྦྱོར་མཐོང་སྒོམ་གསུམ་མི་སློབ་ལམ་དང་བཅས་པ་དུས་མཉམ་དུ་ཐོབ་པ་ཞིག་ཡོད་པར་
ཐལ། བདེན་བཞིའི་ངོ་བོ་ལ་བཟླས་པའི་ཚེ་དེ་བཞི་དུས་མཉམ་དུ་ཐོབ་པའི་ཕྱིར་ཏེ། བདེན་བཞིའི་ངོ་བོ་ལ་
བཟླས་བའི་ཚེ་བདེན་པ་དེ་དང་དེའི་ངོ་བོ་ལ་དམིགས་པའི་རིག་པ་སྦྱོར་ལམ། མིག་མཐོང་ལམ། ཤེས་པ་
སྒོམ་ལམ། བློ་མི་སློབ་ལམ་བཞི་དུས་མཉམ་དུ་ཐོབ་པའི་ཕྱིར་ཟེར་ན་མ་ཁྱབ་སྟེ། དེ་ནི་རྣམ་པ་བཞི་པོ་རེ་རེ་
ལ་ལམ་དེ་དང་དེར་བཏགས་པ་ཙམ་ལས་དངོས་མ་ཡིན་པའི་ཕྱིར་རོ། ། དེ་དག་ཀྱང་བྱེ་བྲག་སྨྲ་བའི་འདོད་ཚུལ་
ལས་སློབ་དཔོན་ཉིད་ཀྱི་བཞེད་པ་ནི། མཐོང་སྒོམ་མི་སློབ་ལམ་གསུམ་ག་གཏོགས་པའི་ཆོས་འཁོར་དང་།
བཀའ་ཐམས་ཅད་ལུང་གི་ཆོས་འཁོར་དུ་བཞེད་པར་གསལ་ཏེ། འགྲེལ་པ་མངོན་པའི་རྒྱན་དུ་སློབ་དཔོན་གྱི་
བཞེད་པ་འཆད་པའི་སྐབས་སུ། ཡང་ན་མཐོང་སྒོམ་མི་སློབ་ལམ་ཐམས་ཅད་གདུལ་བྱའི་རྒྱུད་ལ་འཇུག་པའི་
རྟོགས་པའི་ཆོས་འཁོར་ཡིན་ནོ། ། ཞེས་དང་། དེས་ན་ཆོས་ཀྱི་རྣམ་གྲངས་དེ་ཉིད་ཆོས་ཀྱི་འཁོར་ལོ་རབ་ཏུ་
བསྟན་པའི་ཕྱིར་ཆོས་ཀྱི་འཁོར་ལོ་དང་། བཟླས་པ་གསུམ་དང་རྣམ་པ་བཅུ་གཉིས་ཀྱི་དོན་རབ་ཏུ་བསྟན་པས་
ལན་གསུམ་དུ་བཟླས་པ་དང་རྣམ་པ་བཅུ་གཉིས་དང་། གདུལ་བྱའི་རྒྱུད་ལ་དེའི་དོན་ཤེས་པར་བྱེད་པའི་སྒོ་
ནས་གཏད་ཅིང་གོ་བར་བྱེད་པའི་ཕྱིར་བསྐོར་བའང་ཡིན་ནོ། ། ཞེས་གསུངས་པའི་ཕྱིར། བདེན་བཞིའི་ཆོས་
འཁོར་དེ་ཉིད་ལ་བཟླས་པ་གསུམ་དང་རྣམ་པ་བཅུ་གཉིས་ཚང་ཚུལ་ཡང་། འདི་ནི་སྡུག་བསྔལ་འཕགས་པའི་
བདེན་པའོ་ཞེས་སོགས་བདེན་བཞིའི་ངོ་བོ་ལ་བཟླས་པ་དང་། སྡུག་བསྔལ་ཤེས་པར་བྱའོ་ཞེས་སོགས་བྱ་བ་ལ་
བཟླས་པ་དང་། སྡུག་བསྔལ་ཤེས་སོ་ཞེས་སོགས་མཐར་ཐུག་ལ་བཟླས་པ་སྟེ་བཟླས་པ་གསུམ་དང་། རྣམ་པ་
བཅུ་གཉིས་ནི། བདེན་བཞིའི་དབང་དུ་བྱས་ནས་བདེན་བཞིའི་རང་གི་ངོ་བོ་ལ་དམིགས་པའི་རྣམ་པ་བཞི།
བདེན་བཞིའི་བྱ་བ་ལ་དམིགས་པའི་རྣམ་པ་བཞི། བདེན་བཞིའི་མཐར་ཐུག་ལ་དམིགས་པའི་རྣམ་པ་བཞི་སྟེ་
བཅུ་གཉིས་སུ་བཞེད་པར་གསུངས་པས་བཟླས་པ་གསུམ་དང་རྣམ་པ་བཅུ་གཉིས་སུ་བསྐོར་བའི་ཆོས་འཁོར་དེ་
ཉིད་ལ་ལུང་རྟོགས་ཀྱི་ཆོས་འཁོར་གཉིས་སུ་བཞེད་པའང་གོང་དུ་དྲངས་མ་ཐག་པའི་སློབ་དཔོན་གྱི་བཞེད་པ་
432



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
།
འཆད་པའི་ལུང་རྣམས་ཀྱིས་གྲུབ་པ་ཡིན་ནོ། ། འདི་རྣམས་གཞུང་དོན་རྩ་བ་ཆེ་བ་རང་མིན་འདུག་ཀྱང་གོང་འོག་
གི་སྐབས་མང་པོར་མཁོ་ཆེ་བའི་ཕྱིར་ཅུང་ཞིག་སྤྲོས་ཏེ་བཤད་པའོ། །
འདོད་པར་གསུམ་ཐོབ་མཐའ་མ་ནི། ། ཞེས་སོགས་ཀྱི་སྐབས་སུ། འབྲས་བུ་བཞི་ལས་དང་པོ་གསུམ་ནི་
འདོད་པ་ཁོ་ནར་གསར་དུ་ཐོབ་པ་ལས། ཁམས་གོང་གི་རྟེན་ལ་གསར་དུ་ཐོབ་པ་ནི་མེད་ལ། མཐའ་མ་དགྲ་
བཅོམ་པའི་འབྲས་བུ་ནི་ཁམས་གསུམ་ཆར་ན་གསར་དུ་ཐོབ་པ་ཡོད་ཅིང་། ཕྱིར་མི་འོང་བར་འདའ་བ་ལ་
སོགས་པ་ལྔ་ཡང་དང་པོར་འདོད་པའི་རྟེན་ལ་ཕྱིར་མི་འོང་གི་འབྲས་བུ་ཐོབ་ནས་དེའི་སྐྱེ་བ་ཕྱི་མ་ལ་གོང་མ་རྣམས་
སུ་སྐྱེ་ནས་ལམ་མཐར་ཕྱིན་པར་བྱེད་པ་གོང་དུ་བཤད་པ་ལྟར་རོ། །
དགྲ་བཅོམ་པ་དྲུག་བཤད་པ།
དགྲ་བཅོམ་དྲུག་འདོད་དེ་དག་ལས། ། ཞེས་སོགས་ཀྱི་སྐབས་སུ། དགྲ་བཅོམ་པ་ཡོངས་སུ་ཉམས་པའི་
ཆོས་ཅན་ནས་མི་གཡོ་བའི་ཆོས་ཅན་གྱི་བར་དྲུག་ལས། དང་པོ་ལྔ་ཆར་ལ་ཉམས་པ་ནི་སྲིད་ཀྱང་། ནང་
གསེས་ཀྱིས་འཇོག་ཚུལ་ནི། རྐྱེན་ཆུང་ངུས་རང་གི་རྟོགས་པ་ལས་ཉམས་པ་དང་། ཉམས་པར་དོགས་པས་མྱ་
ངན་ལས་འདའ་བར་སེམས་པ་དང་། ཉམས་པར་དོགས་པས་ལམ་སྲུང་བ་ལ་བརྩོན་པ་དང་། རྐྱེན་ཆུང་
ངུས་རྟོགས་པ་ལས་མི་བསྐྱོད་པ་དང་། དབང་པོ་འཕོས་ཏེ་མི་གཡོ་བ་རྟོགས་པའི་སྐལ་བ་ཅན་དང་། དབང་
པོ་རྣོ་བས་རྟོགས་པ་ལས་ཉམས་པ་མི་སྲིད་པ་དང་བཅས་པའི་སྒོ་ནས་འཇོག་གོ། དེ་དག་ལས་དང་པོ་ལ་ནི་སློབ་
པ་དབང་རྟུལ་དད་མོས་པའི་རྒྱུ་ལས་བྱུང་ཞིང་ལྔ་པོ་དེ་དག་གི་ནང་ནས་སེམས་ཀྱི་རྣམ་པར་གྲོལ་བ་ནི་ཟས་གོས་
དང་གནས་སོགས་མཐུན་རྐྱེན་ཚང་བ་དང་། ནད་དང་དགྲ་ལ་སོགས་པའི་འགལ་རྐྱེན་མེད་པ་ལ་ལྟོས་པས་ན་
དུས་དང་སྦྱོར་བའམ། དུས་ཀྱི་རྣམ་གྲོལ་ཞེས་བྱ་ལ། དྲུག་པ་ནི་འགལ་རྐྱེན་ཡོད་མེད་སོགས་ལ་མ་ལྟོས་པས་
དུས་དང་མི་སྦྱོར་བའི་རྣམ་པར་གྲོལ་བ་ཞེས་བྱ་སྟེ། དེ་ནི་སྤྱིར་དབང་ནོན་མཐོང་ཐོབ་པའི་རྒྱུ་ལས་བྱུང་བ་ཡིན་
ཞེས་བྱ་ལ། འོན་ཀྱང་ཞིབ་ཏུ་ཕྱེ་ན། སློབ་པའི་ཚེ་དད་མོས་མཐོང་ཐོབ་པར་དབང་པོ་འཕོས་པའམ།
དང་པོ་ནས་རང་བཞིན་གྱི་དབང་རྣོན་ལས་བྱུང་བའི་མི་གཡོ་བའི་ཆོས་ཅན་དེ་ནི་མཐོང་ཐོབ་ཀྱི་རྒྱུ་ལས་བྱུང་བ་
ཡིན་གྱི། སློབ་པའི་ཚེ་དབང་པོ་མ་འཕོས་པའི་དགྲ་བཅོམ་པ་དབང་རྟུལ་དབང་པོ་སྦྱངས་ཏེ་མི་གཡོ་བའི་ཆོས་
433



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
ཅན་དུ་སོང་བ་དེ་ནི་མཐོང་ཐོབ་ཀྱི་རྒྱུ་ལས་བྱུང་བ་མ་ཡིན་ནོ། ། འོ་ན། མི་གཡོ་བའི་ཆོས་ཅན་སྤྱི་ཙམ་པ་དེ་
མཐོང་ཐོབ་ཀྱི་རྒྱུ་ལས་བྱུང་བ་མ་ཡིན་པར་ཐལ། དེ་ལ་གཉིས་ཡོད་པའི་ཕྱིར་ཟེར་ན་མ་ཁྱབ་ཞེས་བརྗོད་དོ། ། མི་
སློབ་པའི་ཚེ་དབང་རྟུལ་དང་དབང་རྣོན་གྱི་མིང་སྤྱི་ཙམ་དུ་དུས་སྦྱོར་དང་། དུས་མི་སྦྱོར་ཞེས་བྱ་ལ་དེ་གཉིས་ཀྱི་
ཁྱད་པར་ནི་གོང་དུ་བཤད་པ་ལྟར་ཏིང་ངེ་འཛིན་འདོད་རྒུར་མངོན་དུ་འགྱུར་མི་འགྱུར་རམ། དུས་གཞན་གྱི་
བར་དུ་རྣམ་པར་གྲོལ་བ་དང་། གཏན་དུ་རྣམ་པར་གྲོལ་བའི་ཁྱད་པར་རོ། ། འོ་ན་དགྲ་བཅོམ་དྲུག་པོ་དེ་དག་
དང་པོ་ནས་རིགས་དེ་དང་དེ་དག་ཏུ་ངེས་པའམ། འོན་ཏེ་ཕྱིས་དེ་དག་ཏུ་གྱུར་པ་ཡིན་ཞེ་ན། ཁ་ཅིག་དང་པོ་
ནས་རིགས་དེ་དང་དེ་དག་ཏུ་ངེས་པའང་ཡོད་ལ། ཁ་ཅིག་ཕྱིས་རིགས་སྦྱངས་པ་ལས་གྱུར་པའང་ཡོད་དེ།
ཡོངས་སུ་ཉམས་པའི་ཆོས་ཅན་རིགས་དང་དབང་པོ་སྦྱངས་པས་འཆི་བར་སེམས་པའི་ཆོས་ཅན་དུ་འགྱུར་བ་
སོགས་ཡོད་པ་བཞིན་ནོ། ། རིགས་དྲུག་ཏུ་འགྱུར་བའི་རྒྱུ་ནི་རིམ་པ་བཞིན་སློབ་པའི་ཚེ་ལམ་སྒོམ་པ་ལ་རྒྱུན་སྦྱོར་
གུས་སྦྱོར་གཉིས་ཀ་མེད་པ་དང་། གཉིས་ཀ་མེད་ལ་ཁྱད་པར་དུ་གུས་སྦྱོར་མེད་པ་དང་། རྒྱུན་སྦྱོར་ཙམ་དང་
ལྡན་པ་དང་། གུས་སྦྱོར་ཙམ་ དང་ ལྡན་ པ་དང་། སྦྱོར་བ་གཉིས་ཀ་དང་ལྡན་པའི་དབང་རྟུལ་དང་།
གཉིས་ཀ་དང་ལྡན་པའི་དབང་རྣོན་ལས་གྱུར་པའོ། ། འོ་ན། དགྲ་བཅོམ་པ་རིགས་དྲུག་པོ་དེ་ཁམས་གསུམ་
ཆར་ན་ཡོད་དམ། ཞེ་ན། ལུགས་འདིར་ནི། སྔར་བཤད་པ་ལྟར་དེ་དང་གོང་མར་སྐྱེས་པ་ནི། ཡོངས་
ཉམས་དབང་པོ་འཕོ་མི་བརྟན། ། ཞེས་ཁམས་གོང་ན་ཡོངས་སུ་ཉམས་པ་མེད་པས་དང་པོ་གསུམ་མེད་ཅིང་། །
དབང་པོ་འཕོ་བ་མེད་པས་ལྔ་པ་ཡང་མེད་པས་བཞི་པ་གནས་པ་ལས་མི་བསྐྱོད་པ་དང་། དྲུག་པ་མི་གཡོ་བའི་
ཆོས་ཅན་གཉིས་ཡོད་པར་འདོད་ལ། གོང་མའི་རྟེན་ཅན་གྱི་གནས་པ་ལས་མི་བསྐྱོད་པའི་རིགས་ཅན་ཡོད་ན།
དེ་ཉིད་དབང་རྟུལ་དུ་ནི་འདོད་དགོས་ཤིང་། ཡང་དེ་དབང་པོ་སྨིན་པར་ཡང་ནི་འདོད་དགོས་པས། དེས་
ན་དབང་པོ་སྨིན་པ་ལ་དབང་རྣོན་གྱིས་མ་ཁྱབ་པར་འདོད་པ་ལས་མ་འདས་སོ། ། གཞན་ཡང་འབྲས་བུ་ལས་
ཡོངས་སུ་ཉམས་པ་སྲིད་པ་ཙམ་ནི་དགྲ་བཅོམ་དང་པོ་ལྔ་ཆར་ལ་ཡང་ཡོད་པ་འོག་ཏུ་འཆད་པར་འགྱུར་ལ། ལྔ་
པོ་དེ་དང་དེའི་རིགས་ཅན་ཡིན་ན་ཉམས་ངེས་ཡིན་པས་མ་ཁྱབ་པར་ཡང་མཚུངས་པ་བཞིན་དུ་གོང་མའི་རྟེན་
ཅན་ལ་དང་པོ་གསུམ་དང་ལྔ་པ་མེད་པ་དང་། བཞི་པ་ཡོད་པར་འདོད་པ་ལ་རྒྱུ་མཚན་ཡང་དག་ཅིག་ཡོད་པར་
མི་མངོན་ཡང་གྲུབ་མཐའི་འདོད་ཚུལ་ལོ། ། །
434



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
།
བཞི་ནི་རིགས་ལས་ལྔ་འབྲས་ལས། ། ཉམས་འགྱུར་དང་པོ་ལས་མ་ཡིན། ། ཞེས་པའི་སྐབས་སུ། དགྲ་
བཅོམ་དང་པོ་ལྔ་པོ་ཐམས་ཅད་རང་གི་རིགས་དང་འབྲས་བུ་ལས་ཉམས་པར་འགྱུར་རམ། ཞེ་ན། འཆི་བར་
སེམས་པ་ནས་རྟོགས་པའི་སྐལ་བ་ཅན་གྱི་བར་བཞི་ནི་རང་རང་གི་རིགས་ལས་ཉམས་པ་སྲིད་ལ། དང་པོ་ནི་
རིགས་ལས་ཉམས་པ་མི་སྲིད་དེ། དེ་ལས་དམན་པའི་རིགས་མེད་པའི་ཕྱིར། བཞི་པོ་དེས་རིགས་ལས་ཉམས་
པའང་དཔེར་ན། ཉམས་པའི་ཆོས་ཅན་འཆི་བ་སེམས་པར་དབང་པོ་སྦྱངས་པ་ལྟ་བུ་ལས་ཉམས་པ་སྲིད་པ་
ཡིན་གྱི་དང་པོ་ནས་རིགས་དེ་དང་དེར་ངེས་པ་ལས་ནི་ཉམས་པ་མི་སྲིད་དེ། སློབ་པ་དང་མི་སློབ་པའི་ལམ་
གཉིས་ཀྱིས་བརྟན་པར་བྱས་པའི་ཕྱིར་རོ། ། ཚུལ་དེ་ནི་སློབ་པ་ལའང་མཚུངས་ཏེ། སློབ་པ་ཡང་རིགས་དང་པོ་
ལས་ཉམས་པ་ནི་མི་སྲིད་ཅིང་། བར་པ་བཞི་ཡང་དབང་པོ་སྦྱངས་པ་ལ་མ་གཏོགས་དང་པོ་ནས་རིགས་དེ་དང་
དེར་ངེས་པ་ནི་ཉམས་པ་མི་སྲིད་དེ། འཇིག་རྟེན་དང་འཇིག་རྟེན་ལས་འདས་པའི་ལམ་གཉིས་ཀྱིས་བརྟན་པར་
བྱས་པའི་ཕྱིར་ཞེས་སོ། ། དགྲ་བཅོམ་པ་དང་ལྔ་ཆར་ལ་འབྲས་བུ་ལས་ཉམས་པ་ནི་སྲིད་པ་ཡིན་ཅིང་། སློབ་པ་
ཡང་ཕྱིར་འོང་དང་། ཕྱིར་མི་འོང་འབྲས་བུ་ལས་ཉམས་པ་སྲིད་ཀྱི། འབྲས་བུ་དང་པོ་རྒྱུན་ཞུགས་ལས་
ཉམས་པ་ནི་མི་སྲིད་དེ། དེ་ནི་མཐོང་སྤང་སྤངས་པས་རབ་ཏུ་ཕྱེ་བ་ཡིན་པའི་ཕྱིར་རོ། ། དེས་ན་རིགས་ལས་
ཉམས་ན་འབྲས་བུ་ལས་ཉམས་པས་མ་ཁྱབ་ཅིང་འབྲས་བུ་ལས་ཉམས་ན་ཡང་རིགས་ལས་ཉམས་པས་མ་ཁྱབ་
བོ། ། མདོ་སྡེ་པ་ལ་སོགས་པ་གོང་མ་རྣམས་ནི་དགྲ་བཅོམ་པ་དང་། སློབ་པ་འཕགས་པ་འབྲས་བུ་ལས་ཉམས་མི་
སྲིད་ལ། ཡོངས་སུ་ཉམས་པའི་ཆོས་ཅན་སོགས་གསུངས་པ་ནི། མཐོང་ཆོས་ལ་བདེ་བར་གནས་པའི་རྟོགས་
པ་ལས་ཉམས་པ་སོགས་ལ་དགོངས་པ་ཡིན་ཞེས་གསུངས་པ་ནི་དོན་ལ་གནས་སོ། །
སློབ་དང་འཕགས་མིན་རིགས་དྲུག་ལྡན། ། ཞེས་སོགས་ཀྱི་སྐབས་སུ། འོ་ན་རིགས་དྲུག་པོ་དེ་དགྲ་
བཅོམ་པ་ཁོ་ན་ལ་ལྡན་ནམ། གཞན་དག་ལ་ཡང་ལྡན་ཞེ་ན། དེ་ནི་དགྲ་བཅོམ་པར་མ་ཟད་སློབ་པ་དང་།
འཕགས་མིན་སོ་སྐྱེ་ལ་ཡང་དེ་དག་ལྡན་པ་ཡོད་དོ། ། འོ་ན། དབང་པོ་རྟུལ་པོ་དབང་རྣོན་དུ་འཕོ་བ་ཡོད་ན་
གནས་སྐབས་གང་གི་ཚེ་འཕོ་ཞེ་ན། མཐོང་ལམ་གྱི་གནས་སྐབས་ན་ནི་འཕོ་བ་མེད་དེ། དེ་མཉམ་གཞག་གི་
རྒྱུན་གཅིག་ཡིན་པའི་ཕྱིར། དེ་ལས་གཞན་སོ་སོ་སྐྱེ་བོ་དང་། སློབ་པ་དད་མོས་དང་། མི་སློབ་པ་དུས་སྦྱོར་
གྱི་གནས་སྐབས་ན་དབང་པོ་འཕོ་བར་བཤད་པས་མཐོང་ལམ་ལས་གཞན་ཚོགས་སྦྱོར་སྒོམ་ལམ་མི་སློབ་ལམ་བཞི་
435



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
གའི་གནས་སྐབས་སུ་འཕོ་བ་ཡོད་པའོ། ། །
ཐོབ་དང་མ་ཐོབ་ཉེར་སྤྱད་ལས། ། ཞེས་སོགས་ཀྱི་སྐབས་སུ། ཡོངས་སུ་ཉམས་པ་ལ་སྒྲས་བརྗོད་རིགས་
ཙམ་གྱིས་ཕྱེ་ན་གསུམ་སྟེ། ཡོན་ཏན་ཐོབ་པ་ལས་ཉམས་པ་དང་། མ་ཐོབ་པས་ཉམས་པ་དང་། ཐོབ་པ་ཉེ་
བར་སྤྱད་པ་ལས་ཉམས་པ་གསུམ་མོ། ། དེ་ལས་དང་པོ་ནི་ཡོན་ཏན་རྙེད་པ་ལས་ཉམས་པ་སྟེ་ཉམས་པ་དངོས་ཡིན་
ལ། ཕྱི་མ་གཉིས་ནི་མི་ལྡན་པ་དང་། ལྡན་ཀྱང་མངོན་དུ་མ་བྱས་པ་ཙམ་ལ་ཉམས་པ་ཞེས་བཏགས་པ་ལས་
ཉམས་པ་དངོས་ནི་མ་ཡིན་ནོ། ། གསུམ་པོ་དེ་དག་ལས་ཐུབ་པ་སངས་རྒྱས་བཅོམ་ལྡན་འདས་ལ་ནི། ཐོབ་པ་
ཉེར་སྤྱད་ལས་ཉམས་པ་ཡོད་དེ། གདུལ་བྱའི་དོན་ལ་བརྩོན་པས་མཐོང་ཆོས་ལ་བདེར་གནས་ཀྱི་ཡོན་ཏན་
འགོག་སྙོམས་ཐོབ་ཀྱང་མངོན་དུ་མི་མཛད་པའི་ཕྱིར་རོ། ། དགྲ་བཅོམ་པ་མི་གཡོ་བའི་ཆོས་ཅན་ལ་ནི་ཉམས་པ་
མཐའ་མ་དང་ལྡན་པ་མ་ཟད། བར་པ་དང་ཡང་ལྡན་ཏེ་སངས་རྒྱས་ཀྱི་ཆོས་མ་འདྲེས་པ་ལ་སོགས་པ་མ་ཐོབ་
པའི་ཕྱིར་རོ། ། དགྲ་བཅོམ་པ་གཞན་ལྔ་དང་སློབ་པ་སྒོམ་ལམ་པ་དང་སོ་སྐྱེ་དབང་རྟུལ་རྣམས་ལ་ནི་ཉམས་པ་
གསུམ་ཀ་ཡོད་ལ། མཐོང་ལམ་པ་ལ་དང་པོ་དང་མཐའ་མ་མེད་ལ་བར་པ་ཡོད་པར་མངོན་ནོ། ། འདིའི་སྐབས་
ཀྱི་འགྲེལ་པ་རྣམས་སུ་ཉམས་པ་བར་པ་ལ། མ་ཐོབ་པ་ལས་ཉམས་པ་ཞེས་གསུངས་པའི་དོན། ཡོན་ཏན་དེ་
དང་དེ་མ་ཐོབ་པ་ལ་དེ་ལས་ཉམས་པ་ཞེས་བཏགས་པའི་བར་གྱི་ཚིག་བསྡུས་ནས་མ་ཐོབ་པ་ལས་ཉམས་པ་ཞེས་
གསུངས་པ་ཡིན་འདུག་ཀྱང་། ཚིག་འཁྲིའི་གནོད་པ་འཇུག་པས་མ་ཐོབ་པས་ཉམས་པ་ཞེས་བརྗོད་ན་ལེགས་པ་
ཡིན་ནོ། ། ཚིག་འཁྲིའི་གནོད་པ་ཇི་ལྟར་འཇུག་ཅེ་ན། འཇུག་སྟེ། དེ་ལྟར་བརྗོད་ན། འོ་ན། དགྲ་
བཅོམ་པ་མི་གཡོ་བའི་ཆོས་ཅན་དེ་སངས་རྒྱས་ཀྱི་ཆོས་མ་འདྲེས་པ་སོགས་མ་ཐོབ་པ་ལས་ཉམས་པ་ཡིན་པར་ཐལ།
འདོད་པའི་ཕྱིར། འདོད་ན། མི་གཡོ་བའི་དགྲ་བཅོམ་པ་ཆོས་ཅན། སངས་རྒྱས་ཀྱི་ཡོན་ཏན་མ་འདྲེས་པ་
སོགས་མ་ཐོབ་པ་ལས་ཉམས་པ་མ་ཡིན་པར་ཐལ། མ་ཐོབ་པ་ལས་མ་ཉམས་པ་ཡིན་པའི་ཕྱིར། དེར་ཐལ།
དེའི་མ་ཐོབ་པ་དང་ལྡན་པའི་ཕྱིར་ཏེ། དེའི་རྒྱུད་ལ་སངས་རྒྱས་ཀྱི་ཡོན་ཏན་མ་འདྲེས་པ་སོགས་ཀྱི་མ་ཐོབ་པ་
ཡོད་པའི་ཕྱིར་སོགས་ཟེར་ན་ཁས་ལེན་འཛིན་དཀའ་བ་འོང་ངོ༌། ། གཞན་ཡང་ཉམས་པ་གསུམ་པོ་དེ་ལ་གོང་དུ་
བཀོད་པ་ལྟར་སྒྲས་བརྗོད་རིགས་སམ་དངོས་བཏགས་ཕྱེ་ནས། ཉམས་པ་ཕྱི་མ་གཉིས་གང་རུང་ཡིན་ན་ཡོངས་
སུ་ཉམས་པ་ཡིན་པས་མ་ཁྱབ་པ་ཡང་ངེས་པར་འདོད་དགོས་ཀྱི། དེ་ལྟ་མིན་ན་སངས་རྒྱས་བཅོམ་ལྡན་འདས་
436



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།།
ཀྱང་ཡོངས་སུ་ཉམས་པར་འདོད་དགོས་པ་དང་། གང་ཟག་ཡིན་ན་ཡོངས་སུ་ཉམས་པ་ཡིན་པས་ཁྱབ་པར་
འདོད་དགོས་པ་སོགས་མི་མཛེས་པ་དུ་མ་ཞིག་འབྱུང་ངོ༌། ། ཡང་མདོ་ལས། དགྲ་བཅོམ་པ་མི་གཡོ་བའི་ཆོས་
ཅན་མཐོང་ཆོས་བདེར་གནས་ལས་ཉམས་པར་གསུངས་པ་ཡང་ཐོབ་པ་ཉེར་སྤྱད་ལས་ཉམས་པ་ལ་དགོངས་པ་
ལས་ཡོན་ཏན་ལས་ཉམས་པར་བསྟན་པ་མ་ཡིན་ཏེ། དེ་ལྟར་ཡིན་ན་མི་གཡོ་བའི་ཆོས་ཅན་དུ་མི་རུང་བར་
འགྱུར་རོ། །
འབྲས་ལས་ཉམས་པ་འཆི་བ་མེད། ། ཅེས་སོགས་ཀྱི་དོན་ནི་གོང་དུ་བཤད་ཟིན་ཏོ། །
མི་གཡོ་རྣམ་གྲོལ་བར་ཆད་མེད། ། ཅེས་སོགས་ཀྱི་སྐབས་སུ། འོ་ན། དབང་པོ་འཕོ་བའི་ཚེ་བར་ཆད་
མེད་ལམ་དང་། རྣམ་གྲོལ་ལམ་ཇི་ཙམ་ལ་བརྟེན་དགོས་ཞེ་ན། དགྲ་བཅོམ་པ་རྟོགས་པའི་སྐལ་བ་ཅན་མི་
གཡོ་བའི་ཆོས་ཅན་དུ་འཕོ་བའམ། ཡོངས་སུ་ཉམས་པའི་ཆོས་ཅན་ཞིག་འཆི་བ་སེམས་པར་འཕོ་བ་སོགས་གང་
ཡང་རུང་སྟེ། དགྲ་བཅོམ་པ་དབང་རྟུལ་དབང་རྣོན་དུ་འཕོ་བ་ཐམས་ཅད་ནི་བར་ཆད་མེད་ལམ་དགུ་དང༌།
རྣམ་གྲོལ་ལམ་དགུ་སྟེ་བཅོ་བརྒྱད་ལ་བརྟེན་ནས་འཕོ་དགོས་ཏེ། མི་སློབ་པ་དབང་རྟུལ་གྱི་རིགས་དེ་སློབ་པ་
དང་མི་སློབ་པའི་ལམ་གཉིས་ཀྱིས་ཤིན་ཏུ་བསྟེན་ཅིང་གོམས་པར་བྱས་པས་སྤངས་དཀའ་བའི་ཕྱིར་རོ། ། སློབ་པ་
དད་མོས་པ་མཐོང་ཐོབ་ཏུ་འཕོ་བ་ལ་ནི་བར་ཆད་མེད་ལམ་དང་། རྣམ་གྲོལ་ལམ་རེ་རེས་ཆོག་སྟེ། གོམས་པ་
ཆུང་བས་སྤངས་སླ་བའི་ཕྱིར་རོ། ། མི་སློབ་པས་བར་ཆད་མེད་ལམ་དགུ་སོགས་ལ་བརྟེན་པ་ཡང་དབང་པོ་སྦྱངས་
པའི་ལམ་དངོས་ལ་ཡིན་གྱི། དེའི་སྦྱོར་བའི་ལམ་ནི་སློབ་མི་སློབ་གང་ཡིན་ཀྱང་རེ་རེ་ལ་བརྟེན་པ་ཁོ་ན་ཡིན་
ནོ། ། དབང་པོ་སྦྱངས་པའི་ལམ་དེ་དག་ཀྱང་འཕགས་པས་ནི་ཟག་མེད་ཁོ་ན་ལ་བརྟེན་ལ། སོ་སྐྱེ་ནི་ཟག་བཅས་
ལ་བརྟེན་ཏེ་ཟག་མེད་མ་ཐོབ་པའི་ཕྱིར་རོ། ། དབང་པོ་སྦྱངས་པ་དང་འཕོ་བའི་ལུས་རྟེན་ནི་མི་ཁོ་ནའི་ནང་དུ་ཡིན་
ཏེ། ངན་སོང་བ་ལ་ནི་ལམ་མི་བརྟན་པའི་ཕྱིར་དང་། འདོད་པའི་ལྷ་བདེན་པ་མཐོང་བ་རྣམས་ནི་དབང་
རྣོན་ཡིན་པས་ཉམས་པ་མི་སྲིད་ལ། ཁམས་གོང་མ་ན་ཡང་ཉམས་པ་དང་དབང་པོ་འཕོ་བ་མེད་པ་སྔར་བཤད་
པ་ལྟར་རོ། ། ཡང་དབང་པོ་སྦྱངས་པའི་སེམས་རྟེན་ནི། མི་སློབ་པ་ཡིན་ན་ཟག་མེད་ཀྱི་བསམ་གཏན་ས་དྲུག་
དང་། གཟུགས་མེད་དང་པོ་གསུམ་སྟེ་ཟག་མེད་ས་དགུ་གང་རུང་ལ་བརྟེན་ལ། སློབ་པ་ནི་རྒྱུན་ཞུགས་དང་
ཕྱིར་འོང་གང་རུང་ཡིན་ན་ཉེར་བསྡོགས་མི་ལྕོགས་མེད་ཁོ་ན་དང་། ཕྱིར་མི་འོང་ཡིན་ན་བསམ་གཏན་ས་དྲུག་
437



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
།
གང་རུང་ལ་བརྟེན་གྱི། གཟུགས་མེད་ལ་བརྟེན་པ་ནི་མེད། སློབ་པ་དབང་རྟུལ་རྣམས་སེམས་རྟེན་ས་དྲུག་
གང་རུང་ལ་བརྟེན་ནས་དབང་པོ་སྦྱངས་པས་དབང་རྟུལ་དབང་རྣོན་དུ་འཕོ་བ་ན་དབང་པོ་རྟུལ་པོས་བསྡུས་པའི་
ཕྱིར་འོང་དང་ཕྱིར་མི་འོང་གི་འབྲས་བུ་ཙམ་པོ་དང་ཁྱད་པར་ཅན་རྣམས་བཏང་སྟེ། དབང་པོ་རྣོན་པོས་
བསྡུས་པའི་ཕྱིར་འོང་དང་ཕྱིར་མི་འོང་གི་འབྲས་བུ་ཙམ་པོ་བ་དང་ཁྱད་པར་ཅན་ཐོབ་པར་འགྱུར་བའི་ཕྱིར་དང་།
ཕྱིར་མི་འོང་གི་འབྲས་བུ་ཙམ་པོ་ལ་གཟུགས་མེད་ཀྱི་སས་བསྡུས་པ་མེད་དེ། གཟུགས་མེད་ཀྱི་དངོས་གཞི་ལ་
བརྟེན་ནས་ཕྱིར་མི་འོང་གི་འབྲས་བུ་གསར་དུ་ཐོབ་པ་མེད་པའི་ཕྱིར་རོ། ། འདིར་འགྲེལ་པ་རྣམས་སུ་རྒྱུན་ཞུགས་
དབང་པོ་འཕོ་ཚུལ་དངོས་སུ་མ་གསུངས་ཡང་དབང་པོ་འཕོ་བ་ནི་ཡོད་པར་མངོན་ནོ། །
སངས་རྒྱས་གཉིས་དང་ཉན་ཐོས་བདུན། ། ཞེས་སོགས་ཀྱི་སྐབས་སུ། ཡང་། སྤྱིར་དགྲ་བཅོམ་པ་ལ་
དབྱེ་ན་དགུ་སྟེ། སངས་རྒྱས་དང་རང་སངས་རྒྱས་གཉིས་དང་། ཉན་ཐོས་ལ་ཡོངས་སུ་ཉམས་པའི་ཆོས་ཅན་
སོགས་ལྔ་དང་། མི་གཡོ་བ་ལ་དབང་པོ་སྦྱངས་པ་ལས་གྱུར་བ་དང་། དང་པོ་ནས་མི་གཡོ་བའི་ཆོས་ཅན་དུ་
གནས་པ་གཉིས་སུ་ཕྱེ་བས་བདུན་ཏེ་དགུའོ། ། སངས་རྒྱས་གཉིས་ནི་སྤྱིར་མི་གཡོ་བའི་ཆོས་ཅན་གྱི་བྱེ་བྲག་ཡིན་ལ།
གཉིསཀའི་ཆ་ལས་རྣམ་གྲོལ་ཀྱང་ཡིན་ནོ། ། དེ་ལྟར་དགུར་བཞག་པ་ནི་ནང་བསྲེས་དབང་པོ་རྣོ་འབྲིང་རྟུལ་
གསུམ་རེ་རེ་ལ་གསུམ་གསུམ་དུ་ཕྱེ་བའི་སྒོ་ནས་བཞག་པ་སྟེ། དགྲ་བཅོམ་པ་ཉམས་པའི་ཆོས་ཅན་དང་།
འཆི་བར་སེམས་པ་དང་། རྗེས་སུ་སྲུང་བ་གསུམ་ནི་དབང་རྟུལ་གྱི་ཆུང་འབྲིང་ཆེ་གསུམ་དང་། གནས་པ་
ལས་མི་བསྐྱོད་པ་དང་། རྟོགས་པའི་སྐལ་བ་ཅན་དང་། སྦྱངས་པའི་མི་གཡོ་བ་ནི་འབྲིང་གི་ཆུང་འབྲིང་ཆེ་
གསུམ་དང་། དང་པོ་ནས་མི་གཡོ་བ་དང་། རང་སངས་རྒྱས་དང་། སངས་རྒྱས་གསུམ་ནི་རྣོན་པོའི་ཆུང་
འབྲིང་ཆེ་གསུམ་མོ། །་་་
གང་ཟག་བདུན་པོ་སྦྱོར་བ་དང་། ། ཞེས་སོགས་ཀྱི་སྐབས་སུ། ཡང་། འཕགས་པའི་གང་ཟག་རྣམས་
བསྡུ་ན་བདུན་དུ་འདུ་སྟེ། དད་པའི་རྗེས་འབྲང་དང་། ཆོས་ཀྱི་རྗེས་འབྲང་གཉིས། དད་མོས་དང་།
མཐོང་ཐོབ་གཉིས། ལུས་མངོན་བྱེད་དང་། ཤེས་རབ་རྐྱང་པའི་རྣལ་གྲོལ་དང་། གཉིས་ཀའི་ཆ་ལས་རྣམ་
གྲོལ་དང་བདུན་དུ་འདུ་སྟེ། སངས་རྒྱས་གཉིས་ཀྱང་ཕྱི་མ་འདིར་འདུ་བའི་ཕྱིར་རོ། ། བདུན་པོ་དེ་དག་ནི་སྦྱོར་
བ་དང་། དབང་པོ་དང་། སྙོམས་འཇུག་དང་། རྣམ་གྲོལ་དང་། གཉིས་ཀས་བྱས་པ་དང་བཅས་པའི་
438



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
།
སྒོ་ནས་འཇོག་པ་སྟེ། དེ་ཡང་དང་པོ་གཉིས་ནི་སྦྱོར་བས་བྱས་པ་ལས་འཇོག་སྟེ། དང་པོ་སྦྱོར་ལམ་གྱི་དུས་
ནས་གཞན་གྱི་དྲིང་འཇོག་པ་དང་མི་འཇོག་པའི་སྒོ་ནས་བཞག་པའི་ཕྱིར། གསུམ་པ་དང་བཞི་པ་གཉིས་ནི་
དབང་པོས་བྱས་པ་ལས་འཇོག་སྟེ། དེ་གཉིས་ཆར་ལ་དད་པ་དང་ཤེས་རབ་ཡོད་མོད་ཀྱང་། དད་པ་ལྷག་པ་
དང་། ཤེས་རབ་ལྷག་པའི་སྒོ་ནས་དབང་པོ་རྣོ་རྟུལ་དུ་འཇོག་པའི་ཕྱིར། ལྔ་པ་ནི། སྙོམས་འཇུག་གིས་
བྱས་པ་ལས་ཏེ། འགོག་སྙོམས་ལུས་ཀྱིས་མངོན་སུམ་དུ་བྱེད་ནུས་པའི་སྒོ་ནས་འཇོག་པའི་ཕྱིར། དྲུག་པ་ནི།
ཤེས་རབ་རྐྱང་པའི་རྣམ་གྲོལ་གྱིས་བྱས་པ་ལས་ཏེ། བདག་མེད་རྟོགས་པའི་ཤེས་རབ་ཀྱིས་ཁམས་གསུམ་གྱི་ཉོན་
མོངས་ལས་གྲོལ་བའི་སྒོ་ནས་འཇོག་པའི་ཕྱིར། བདུན་པ་ནི། སྙོམས་འཇུག་དང་རྣམ་གྲོལ་གཉིས་ཀས་བྱས་
པ་ཡིན་ཏེ། ཏིང་ངེ་འཛིན་དང་ཤེས་རབ་ཀྱིས་རིམ་པ་ལྟར་སྙོམས་འཇུག་དང་ཉོན་མོངས་པའི་སྒྲིབ་པའི་ཆ་
གཉིས་ཀ་ལས་གྲོལ་བའི་སྒོ་ནས་འཇོག་པའི་ཕྱིར་རོ། །
འདི་ལྟར་ལམ་གསུམ་ལ་གཉིས་གཉིས། ། ཞེས་པས། བདུན་པོ་དེ་དག་ཀྱང་མིང་གི་སྒོ་ནས་ཕྱེ་བ་ལས། །
རྫས་ཀྱི་སྒོ་ནས་དྲུག་ཏུ་འདུ་སྟེ། མཐོང་སྒོམ་མི་སློབ་ལམ་གསུམ་ལ་དབང་པོ་རྣོ་རྟུལ་གྱི་སྒོ་ནས་རིམ་པ་ལྟར་དད་
པའི་རྗེས་འབྲང་དང་། ཆོས་ཀྱི་རྗེས་འབྲང་གཉིས་དད་མོས་དང་མཐོང་ཐོབ་གཉིས། དུས་དང་སྦྱོར་བ་དང་
མི་སྦྱོར་བ་གཉིས་གཉིས་སུ་བཞག་པས་དྲུག་པོ་དེ་དག་ལས་རྫས་ལོགས་སུ་མེད་དོ། ། འདིར་དད་པའི་རྗེས་འབྲང་
སོགས་ལ་དབང་པོ་དང་རིགས་དང་། ལམ་དང་། འདོད་ཆགས་དང་བྲལ་བ་དང་། རྟེན་གྱི་སྒོ་ནས་དབྱེ་
ན་འབུམ་བཞི་ཁྲི་བདུན་སྟོང་སོགས་སུ་དབྱེ་ཚུལ་དང་། དགྲ་བཅོམ་པ་རྣམས་ལ་ཡང་དབྱེ་བའི་རྣམ་གྲངས་
མང་དུ་གསུངས་པ་རྣམས་ཞིབ་པར་ཤེས་འདོད་ན་འགྲེལ་པ་རྣམས་སུ་བལྟའོ། །
འགོག་ཐོབ་གཉིས་ཀ་ལས་རྣམ་གྲོལ། ། ཞེས་སོགས་ཀྱིས་སྐབས་སུ། འོ་ན། གཉིས་ཀའི་ཆ་ལས་རྣམ་
གྲོལ་དང་། ཤེས་རབ་རྐྱངས་པའི་རྣམ་གྲོལ་ཞེས་བཤད་ན། དེ་གཉིས་ཀྱི་ཁྱད་པར་གང་ཞེ་ན། གང་ཞིག་
བསམ་གཏན་གྱི་དངོས་གཞི་ལ་བརྟེན་ནས་འགོག་སྙོམས་ཐོབ་པའི་དགྲ་བཅོམ་དེ་ནི་གཉིས་ཀའི་ཆ་ལས་རྣམ་གྲོལ་
ཡིན་ཏེ། ཤེས་རབ་ཀྱིས་ཉོན་མོངས་པའི་སྒྲིབ་པ་དང་ཏིང་ངེ་འཛིན་གྱིས་སྙོམས་འཇུག་གི་སྒྲིབ་པ་གཉིས་ཀ་
ལས་གྲོལ་པའི་ཕྱིར་རོ། ། སྙོམས་འཇུག་གི་སྒྲིབ་པ་ནི། ལེ་ལོ་དང༌། དམིགས་པ་བརྗེད་པ་དང་། བྱིང་བ་
དང་། རྒོད་པ་དང་། རྩོམ་པ་དང་། མི་རྩོམ་པའི་ཉེས་པ་ལྔ་ལ་སོགས་པས་བསྐྱེད་པའི་ལུས་དང་སེམས་ཀྱི་
439



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
གནས་ངན་ལེན་གྱི་ཆར་གཏོགས་པ་སྟེ། ངོ་བོ་ནི་ཤེས་སྒྲིབ་ཉིད་དུ་འདུས་སོ། ། འོ་ན། ཉན་ཐོས་དགྲ་བཅོམ་
པས་ཤེས་སྒྲིབ་སྤངས་པར་འགྱུར་རོ། ། ཞེ་ན། ཤེས་སྒྲིབ་མཐའ་དག་སྤངས་པ་མེད་ཀྱང་འགའ་ཞིག་སྤངས་པ་
ནི་ཡོད་དོ། ། གང་ཞིག་བསམ་གཏན་དང་པོའི་ཉེར་བསྡོམས་ཙམ་ལ་བརྟེན་ནས་བདག་མེད་རྟོགས་པའི་ཤེས་རབ་
ཀྱིས་ཉོན་མོངས་པའི་སྒྲིབ་ པ་འབའ་ཞིག་ལས་རྣམ་པར་གྲོལ་ བ་དེ་ལ་ནི་ ཤེས་ རབ་རྐྱང་པའི་རྣམ་ གྲོལ་ ཏེ།
འདིས་ཀྱང་སྤང་བྱ་ཅིག་ཅར་བའི་དགྲ་བཅོམ་ཡོད་པར་བསྟན་པ་ཡིན་ནོ། ། གཉིས་ཀའི་ཆ་ལས་རྣམ་གྲོལ་དང་། །
ཤེས་རབ་རྐྱངས་པའི་རྣམ་གྲོལ་གཉིས་ལས་རིམ་པ་བཞིན་དགྲ་བཅོམ་པ་རྒྱན་ཅན་དང་། རྒྱན་མེད་ཞེས་སུའང་
གྲགས་སོ། ། ཞེས་འགྲེལ་པ་རྣམས་སུ་གསུངས་ལ། དགེ་འདུན་ཉི་ཤུའི་ཡིག་ཆ་རྣམས་མངོན་ཤེས་ཐོབ་མ་ཐོབ་
ཀྱི་སྒོ་ནས་རྒྱན་ཅན་དང་རྒྱན་མེད་དུ་བཞག་གོ།
སྙོམས་འཇུག་དབང་པོ་འབྲས་རྣམས་ཀྱིས། ། ཞེས་སོགས་ཀྱི་སྐབས་སུ། ཉན་ཐོས་ཁོ་ནའི་དབང་དུ་
བྱས་པའི་སློབ་པ་དང་མི་སློབ་པའི་རྫོགས་ཚུལ་བཤད་པ་སྟེ། དེ་ལ་ཉན་ཐོས་སློབ་པ་སྙོམས་འཇུག་གིས་རྫོགས་
པ་ནི་ཕྱིར་མི་འོང་ལུས་མངོན་བྱེད་དེ། དེ་བས་ལྷག་པའི་སྙོམས་འཇུག་ཐོབ་ཏུ་མེད་པའི་ཕྱིར། དབང་པོས་
རྫོགས་པ་ནི་མཐོང་ཐོབ་པ་སྟེ། དེ་ལས་ལྷག་པའི་དབང་རྣོན་དུ་འཕོ་རྒྱུ་མེད་པའི་ཕྱིར། འབྲས་བུས་རྫོགས་
པ་ནི་ཕྱིར་མི་འོང་གི་འབྲས་བུ་ལ་གནས་པ་སྟེ། དེ་ལས་ལྷག་པའི་ཉན་ཐོས་སློབ་པའི་འབྲས་བུ་མེད་པའི་ཕྱིར།
དེས་ན་ཆོས་གསུམ་པོ་དེས་སློབ་པ་ཡོངས་སུ་རྫོགས་པར་བྱེད་ལ། དེ་ཡང་སློབ་པ་འབྲས་བུས་རྫོགས་པ་ནི་ཕྱིར་
མི་འོང་ཐམས་ཅད་ཡིན་ཅིང་། དབང་པོ་དང་འབྲས་བུ་གཉིས་ཙམ་གྱིས་རྫོགས་པ་ནི་ཕྱིར་མི་འོང་མཐོང་ཐོབ་
པ་ལུས་མངོན་བྱེད་མ་ཡིན་པ་དང་། འབྲས་བུ་དང་སྙོམས་འཇུག་གཉིས་ཙམ་གྱིས་རྫོགས་པ་ནི་ཕྱིར་མི་འོང་
དད་མོས་པ་ལུས་མངོན་བྱེད་དང་། གསུམ་ཆར་གྱིས་རྫོགས་པ་ནི་ཕྱིར་མི་འོང་མཐོང་ཐོབ་ལུས་མངོན་བྱེད་
དང་། དབང་པོ་ཁོ་ནས་རྫོགས་པ་ནི་འདོད་པ་ལས་འདོད་ཆགས་དང་མ་བྲལ་བའི་འཕགས་པ་མཐོང་ཐོབ་པ་
དང་། འབྲས་བུ་ཁོ་ནས་རྫོགས་པ་ནི་ཕྱིར་མི་འོང་དད་མོས་པ་ལུས་མངོན་བྱེད་མ་ཡིན་པའོ། ། དབང་པོ་དང་
སྙོམས་འཇུག་གཉིས་ཙམ་གྱིས་རྫོགས་པ་དང་། སྙོམས་འཇུག་ཁོ་ནས་རྫོགས་པ་ནི་མི་སྲིད་དེ། རིགས་པས་
བསྒྲུབ་ན་ཤེས་སོ། ། གཉིས་ཀྱིས་མི་སློབ་ཡོངས་སུ་རྫོགས། ། ཞེས་པས་མི་སློབ་པ་ལ་འབྲས་བུས་མ་རྫོགས་པ་མི་
སྲིད་པས་ན་འབྲས་བུས་རྫོགས་ཚུལ་དངོས་སུ་མ་བཤད་པར་དབང་པོ་དང་སྙོམས་འཇུག་གཉིས་ཀྱིས་རྫོགས་ཚུལ་
440



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
བཤད་པ་སྟེ། དེ་ལ་དབང་པོ་ཁོ་ནས་རྫོགས་པ་ནི། ཤེས་རབ་རྐྱང་པའི་རྣམ་གྲོལ་བ་དུས་མི་སྦྱོར་དང་།
སྙོམས་འཇུག་ཁོ་ནས་རྫོགས་པ་ནི་གཉིས་ཀའི་ཆ་ལས་རྣམ་གྲོལ་དུས་སྦྱོར་བ་དང་། དེ་གཉིས་ཀས་རྫོགས་པ་ནི་
གཉིས་ཀའི་ཆ་ལས་རྣམ་གྲོལ་དུས་མི་སྦྱོར་བའོ། །
མདོར་ན་ལམ་ནི་རྣམ་བཞི་སྟེ། ། ཞེས་སོགས་ཀྱི་སྐབས་སུ། ལམ་གྱི་བསྡུ་ཚུལ་བཤད་པ་སྟེ། གོང་འོག་
རྣམས་སུ་ལམ་གྱི་རྣམ་གྲངས་མང་དུ་བཤད་པ་དེ་དག་བསྡུ་ན། སྦྱོར་བ་དང་། བར་ཆད་མེད་པ་དང་།
རྣམ་གྲོལ་དང་། ཁྱད་པར་ཅན་གྱི་ལམ་བཞི་པོ་གང་རུང་དུ་འདུ་སྟེ། མཐོང་ལམ་ལྟ་བུ་ལ་མཚོན་ན་སྦྱོར་ལམ་
ངེས་འབྱེད་ཆ་མཐུན་བཞི་མཐོང་ལམ་གྱི་སྦྱོར་བའི་ལམ་དང་། བཟོད་པ་བརྒྱད་བར་ཆད་མེད་ལམ་དང་།
ཤེས་པ་བརྒྱད་རྣམ་གྲོལ་ལམ་དང་། སྒོམ་ལམ་རྣམས་དེའི་ཁྱད་པར་ཅན་གྱི་ལམ་སྟེ། དེ་བཞིན་དུ་གཞན་ལ་
ཡང་ཤེས་སོ། ། འདིའི་དངོས་བསྟན་གྱི་སྦྱོར་བའི་ལམ་ཞེས་པ་ནི་ལམ་དེ་དང་དེ་སྒོམ་པ་ལ་འཇུག་པའི་སྔ་རོལ་གྱི་
སྦྱོར་བ་རྩོམ་པའི་ལམ་ཕལ་ཆེ་བ་ལ་བྱེད་པས་ན། སྦྱོར་ལམ་ངེས་འབྱེད་ཆ་མཐུན་ཁོ་ནར་འཁྲུལ་བར་ནི་མི་
བསམ་གཏན་དངོས་གཞི་དང་ཉེར་བསྡོགས་སོགས་ལ་བརྟེན་ནས་ལམ་སྐྱེ་དཀའ་སླ་ལ་དོགས་
དཔྱོད།
་
་
བསམགཏན་དག་གི་ལམ་རྣམས་སླ། ། ཞེས་སོགས་ཀྱི་དོན་ནི་གོང་དུ་བཤད་པ་ལྟར་བསམ་གཏན་གྱི་
དངོས་གཞི་ལ་བརྟེན་པའི་ལམ་རྣམས་ནི་སྐྱེ་བ་དང་གོམས་པར་སླ་བ་ཡིན་ཏེ། ཡན་ལག་གིས་ཡོངས་སུ་ཟིན་པ་
དང་། ཞི་ལྷག་ཆ་མཉམ་པའི་ཕྱིར། ས་གཞན་ཉེར་བསྡོགས་མི་ལྕོགས་མེད་དང་། བསམ་གཏན་ཁྱད་པར་
ཅན་དང་། གཟུགས་མེད་ཀྱི་ས་ལ་བརྟེན་པ་རྣམས་ནི་སྐྱེ་བ་དང་གོམས་པར་དཀའ་བ་ཡིན་ཏེ། དང་པོ་
གཉིས་ལྷག་མཐོང་ཤས་ཆེ་ཞིང་། གཟུགས་མེད་རྣམས་ཞི་གནས་ཤས་ཆེ་བས་འབད་པས་སྒྲུབ་དགོས་པའི་ཕྱིར།
འདིའི་སྐབས་སུ་དོགས་པ་དཔྱད་པ་ལ། འོ་ན། ས་གཞན་ཉེར་བསྡོགས་མི་ལྕོགས་མེད་དང་། གཟུགས་
མེད་ལ་བརྟེན་པ་སོགས་ལམ་དཀའ་བ་ཡིན་པ་དང་། དེའི་རྒྱུ་མཚན་གྱིས་བསམ་གཏན་གྱི་དངོས་གཞི་ཐོབ་
ནས་ལམ་སླ་བ་བསམ་གཏན་གྱི་དངོས་གཞི་ལ་བརྟེན་དུ་ཡོད་བཞིན་དུ། ལམ་དཀའ་བ་ཉེར་བསྡོགས་དང་
441



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
གཟུགས་མེད་ལ་མི་བརྟེན་པ་འདིའི་གོང་འོག་ཀུན་ཏུ་མང་པོར་བཤད་མོད། དེ་ལྟར་ན་གོང་དུ་ཉེར་བསྡོགས་
མི་ལྕོགས་མེད་དང་། གཟུགས་མེད་དང་པོ་གསུམ་གྱི་དངོས་གཞིའི་ངོ་བོར་གྱུར་པའི་སྒོམ་ལམ་རྡོ་རྗེ་ལྟ་བུའི་
ཏིང་ངེ་འཛིན་འཇོག་པ་མི་འཐད་པར་ཐལ། བསམ་གཏན་གྱི་དངོས་གཞི་ཐོབ་ནས་ལམ་དཀའ་བ་དེ་དག་ལ་
བརྟེན་པ་མི་རིགས་པའི་ཕྱིར། དེ་ལ་ཁྱོད་ཀྱིས་ཉེར་བསྡོགས་མི་ལྕོགས་མེད་ལ་བརྟེན་ནས་ཁམས་གསུམ་ཀའི་
ཉོན་མོངས་ཅིག་ཅར་དུ་སྤོང་བར་བྱེད་པའི་ཉན་ཐོས་སློབ་པ་དེ་སྤང་བྱ་ཅིག་ཆར་བའི་རྒྱུན་ཞུགས་སུ་འདོད་པ་
ལྟར་ན། དེས་དངོས་གཞི་མ་ཐོབ་པས་རེ་ཞིག་དེ་ལྟར་ཡིན་དུ་ཆུག་ཀྱང་། གཟུགས་མེད་ཀྱི་དངོས་གཞིའི་ངོ༌
བོར་གྱུར་བའི་རྡོ་རྗེ་ལྟ་བུའི་ཏིང་ངེ་འཛིན་འཇོག་པ་མི་འཐད་དེ། གཟུགས་མེད་ཀྱི་དངོས་གཞི་ཐོབ་པའི་
འཕགས་པ་ཡིན་ན་བསམ་གཏན་གྱི་དངོས་གཞི་ཐོབ་པས་ཁྱབ་པ་གང་ཞིག་བསམ་གཏན་གྱི་དངོས་གཞི་ཐོབ་ན།
ལམ་སླ་བ་ལ་མི་བརྟེན་པར་དཀའ་བ་ལ་བརྟེན་པར་དགོས་པ་མེད་པའི་ཕྱིར་ཟེར་ན། དེ་ནི་སྤྱིར་བཏང་དང་
དམིགས་བསལ་གྱི་དབྱེ་བ་ཕྱེ་ན་འགལ་བ་མེད་དེ། དེ་ཡང་ཉེར་བསྡོགས་མི་ལྕོགས་མེད་ལ་བརྟེན་ནས་ཁམས་
གསུམ་ཀའི་ཉོན་མོངས་སྤོང་བ་ནི་སྤང་བྱ་ཅིག་ཆར་བར་བཞག་པའི་ཕྱིར་དངོས་གཞི་ཐོབ་པའི་གནོད་པ་འཇུག་
དོན་མེད་ལ། བསམ་གཏན་གྱི་དངོས་གཞི་ཐོབ་ནས་ལམ་དཀའ་བ་གཟུགས་མེད་ལ་མི་བརྟེན་པར་གསུངས་པ་
ནི། སྤྱིར་བཏང་འདོད་གཟུགས་ཀྱི་རྟེན་ཅན་གྱི་འཕགས་པའི་དབང་དུ་མཛད་པ་སྟེ། དེ་ཡང་འདོད་
གཟུགས་ཀྱི་རྟེན་ཅན་གྱི་ཕྱིར་མི་འོང་ལྟ་བུ་ལ་གཟུགས་མེད་དང་པོ་གསུམ་གྱི་དངོས་གཞི་ཟག་བཅས་དང་ཟག་
མེད་ཐོབ་པ་དང་། སྐབས་འགར་མངོན་དུ་བྱེད་པ་ཡང་ཡོད་མོད་ཀྱང་། རྟེན་གྱི་དབང་གིས་འབད་པས་
སྒྲུབ་དགོས་པས་ལམ་དཀའ་བར་འཇོག་པ་ལ་འགལ་བ་མེད་དེ། ལམ་དཀའ་བ་དང་མངོན་དུ་བྱེད་པ་ཡོད་པ་
མི་འགལ་བའི་ཕྱིར། ཡང་གཟུགས་མེད་ཀྱི་རྟེན་ཅན་གྱི་ཕྱིར་མི་འོང་རྣམས་ཀྱིས་ནི་གཟུགས་མེད་དང་པོ་གསུམ་
པོ་གང་རུང་གི་དངོས་གཞིའི་ངོ་བོར་གྱུར་བའི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་ལ་བརྟེན་ནས་ཉོན་མོངས་
སྤོང་བར་བྱེད་དེ། རྟེན་གྱི་དབང་གིས་བསྐྱེད་པར་སླ་བའི་ཕྱིར། དེར་མ་ཟད་འདོད་གཟུགས་ཀྱི་རྟེན་ལ་ཡང་
གཟུགས་མེད་དང་པོ་གསུམ་གྱི་དངོས་གཞིའི་ངོ་བོར་གྱུར་པའི་རྡོ་རྗེ་ལྟ་བུའི་ཏིང་ངེ་འཛིན་ཐོབ་པ་ཙམ་ནི་ཡོད་དེ།
བསམ་གཏན་གྱི་དངོས་གཞིའི་ངོ་བོར་གྱུར་པའི་དེ་ཐོབ་པ་ན་གཟུགས་མེད་དང་པོ་གསུམ་གྱི་ངོ་བོར་གྱུར་པའི་རྡོ་
རྗེ་ལྟ་བུའི་ཏིང་ངེ་འཛིན་མ་འོངས་པ་མི་སྐྱེ་བའི་ཆོས་ཅན་ཐོབ་པའི་ཕྱིར། དེས་ན་གཟུགས་མེད་ཀྱི་དངོས་
442



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ། །
གཞིའི་ངོ་བོར་གྱུར་པའི་སྲིད་ཉོན་དགུ་པའི་བར་ཆད་མེད་ལམ་ཡོད་པར་གསུངས་པ་ནི། འདོད་གཟུགས་ཀྱི་
རྟེན་ཅན་ཕལ་ཆེ་བའི་དབང་དུ་བྱས་ན་མ་འོངས་པ་ཐོབ་པ་ལ་དགོངས་པ་དང་། གཟུགས་མེད་ཀྱི་རྟེན་ཅན་གྱི་
དབང་དུ་བྱས་ན་མངོན་འགྱུར་པ་ཡང་ཡོད་པ་དམིགས་བསལ་ལ་དགོངས་པ་ཡིན་ལ། བསམ་གཏན་གྱི་དངོས་
གཞི་ཐོབ་ནས་ལམ་དཀའ་བ་གཟུགས་མེད་ལ་མི་བརྟེན་པར་གསུངས་པ་ནི། སྤྱིར་བཏང་གཙོ་ཆེ་བའི་འདོད་
གཟུགས་ཀྱི་རྟེན་ཅན་གྱི་དབང་དུ་མཛད་པ་ཡིན་ཞེས་བརྗོད་ན་འགལ་འདུའི་ཁུར་འཛིན་མི་དགོས་སམ་སྙམ་སྟེ་
འོན་ཀྱང་དཔྱད་པར་མཛོད་ཅིག དེ་ལ་ཁོ་ན་རེ། འོ་ན་བསམ་གཏན་གྱི་དངོས་གཞི་ཐོབ་ནས་ལམ་སླབ་
བསམ་གཏན་ གྱི་དངོས་ གཞི་ལ་ མ་ བརྟེན་པར་ལམ་ དཀའ་ བ་ གཟུགས་ མེད་ ལ་ བརྟེན་ པ་ ཡོད་ པར་ ཐལ།
གཟུགས་མེད་ཀྱི་རྟེན་ཅན་གྱི་ཕྱིར་མི་འོང་ཡིན་ན་བསམ་གཏན་གྱི་དངོས་གཞི་ཟག་མེད་ཐོབ་པས་ཁྱབ་པ་གང་ཞིག
དེས་གཟུགས་མེད་ཀྱི་དངོས་གཞི་ཟག་མེད་ལ་བརྟེན་ནས་ཉོན་མོངས་སྤོང་བར་བྱེད་པའི་ཕྱིར། ཟེར་ན།
དམིགས་བསལ་ལ་བསམ་ནས་འདོད་ཅེས་བྱའོ། ། གཞན་ཡང་བསམ་གཏན་གྱི་དངོས་གཞི་ཐོབ་ནས་ཉེར་
བསྡོགས་ལ་མི་བརྟེན་པར་གསུངས་པ་ཡང་ཉེར་བསྡོགས་ཟག་མེད་དང་། ཟག་བཅས་རང་སའི་ཉེར་བསྡོགས་
ཀྱི་དབང་དུ་བྱས་པ་ཡིན་གྱི། གོང་སའི་ཉེར་བསྡོགས་ལ་མ་ངེས་ཏེ། བསམ་གཏན་དང་པོའི་དངོས་གཞི་ཐོབ་
པའི་ཕྱིར་མི་འོང་གིས་བསམ་གཏན་གཉིས་པའི་ཉེར་བསྡོགས་འཇིག་རྟེན་པའི་ལམ་ལ་བརྟེན་ནས་བསམ་གཏན་
དང་པོའི་ཉོན་མོངས་སྤོང་བ་ཡོད་པའི་ཕྱིར་རོ། །
བློ་རྟུལ་མངོན་ཤེས་བུལ་བ་སྟེ། ། ཞེས་སོགས་ཀྱི་སྐབས་སུ། མངོན་ཤེས་བུལ་ལ་དཀའ་བའི་ལམ་སོགས་
བཞི་གསུངས་པ་ནི། དབང་རྣོན་གྱིས་བསམ་གཏན་གྱི་དངོས་གཞི་ལས་གཞན་པའི་ས་གཞན་ལ་བརྟེན་པ་ནི་
ལམ་དཀའ་ལ་མངོན་ཤེས་མྱུར་བ་དང་། དབང་རྟུལ་གྱིས་བསམ་གཏན་གྱི་དངོས་གཞི་ལ་བརྟེན་པ་ནི་ལམ་སླ་
ལ་མངོན་ཤེས་བུལ་པ་དང་། དབང་རྣོན་གྱིས་བསམ་གཏན་གྱི་དངོས་གཞི་ལ་བརྟེན་པ་ནི་ལམ་སླ་ལ་མངོན་
ཤེས་ཀྱང་མྱུར་བ་དང་། དབང་རྟུལ་གྱིས་ས་གཞན་ལ་བརྟེན་པ་ནི་ལམ་དཀའ་ལ་མངོན་ཤེས་ཀྱང་བུལ་བའོ། །
བྱང་ཕྱོགས་སོ་བདུན་གྱི་སྐོར།
ཟད་དང་མི་སྐྱེ་ཤེས་པ་ནི། ། ཞེས་སོགས་ཀྱི་སྐབས་སུ།
ཟད་པ་ཤེས་པ་དང་མི་སྐྱེ་བ་ཤེས་པ་ལ་ནི་བྱང་
443



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཆུབ་ཅེས་བྱ་ལ། དེ་ལ་གང་ཟག་གི་སྒོ་ནས་དབྱེ་ན་ཐེག་པ་གསུམ་གྱི་བྱང་ཆུབ་གསུམ་མོ། ། བྱང་ཆུབ་དེ་དག་
དང་རྗེས་སུ་མཐུན་པ་ལ་ནི་བྱང་ཆུབ་ཀྱི་ཕྱོགས་དང་མཐུན་པའི་ཆོས་ཞེས་བྱ་སྟེ། དེ་ལ་ནི་དྲན་པ་ཉེར་བཞག་
བཞི་ལ་སོགས་པ་སུམ་ཅུ་རྩ་བདུན་ནོ། ། དེ་དག་ཀྱང་མིང་གི་སྒོ་ནས་དབྱེ་བ་ཡིན་གྱི་རྫས་ཀྱི་སྒོ་ནས་བསྡུ་ན་
བཅུའམ། བྱེ་བྲག་སྨྲ་བ་ལྟར་ན་བཅུ་གཅིག་ཏུ་འདུའོ། ། བཅུར་འདུ་ཚུལ་ཇི་ལྟར་ཞེ་ན། དད་དང་བརྩོན་
འགྲུས་དྲན་པ་དང་། ཤེས་རབ་ཏིང་འཛིན་བཏང་སྙོམས་དགའ། ། རྟོག་དང་ཚུལ་ཁྲིམས་ཤིན་ཏུ་སྦྱངས། །
ཞེས་པ་བཅུར་འདུ་སྟེ། འཕགས་ལམ་ཡན་ལག་བརྒྱད་ཀྱི་ཡང་དག་པའི་ལྟ་བ་དང་བྱང་ཆུབ་ཡན་ལག་བདུན་
གྱི་རབ་ཏུ་རྣམ་འབྱེད་ཡང་དག་བྱང་ཆུབ་ཀྱི་ཡན་ལག་དང་། ཤེས་རབ་ཀྱི་དབང་སྟོབས་གཉིས་དང་། དྲན་
པ་ཉེར་བཞག་བཞི་སྟེ་བརྒྱད་ནི་ཤེས་རབ་ཀྱི་རྫས་སུ་འདུ། ཡང་དག་སྤོང་བ་བཞི་དང་། བརྩོན་འགྲུས་ཀྱི་
དབང་སྟོབས་གཉིས། བརྩོན་འགྲུས་ཡང་དག་བྱང་ཆུབ་ཀྱི་ཡན་ལག་དང་། འཕགས་ལམ་ཡན་ལག་གི་ཡང་
དག་པའི་རྩོལ་བ་དང་བརྒྱད་བརྩོན་འགྲུས་ཀྱི་རྫས་སུ་འདུ། ཡང་དག་པའི་དྲན་པ་དང་། དྲན་པ་ཡང་དག་
བྱང་ཆུབ་ཀྱི་ཡན་ལག་དང་། དྲན་པའི་དབང་སྟོབས་བཞི་དྲན་པའི་རྫས་དང་། ཡང་དག་པའི་ཏིང་ངེ་
འཛིན་དང་། ཏིང་ངེ་འཛིན་ཡང་དག་བྱང་ཆུབ་ཀྱི་ཡན་ལག་དང་། རྫུ་འཕྲུལ་གྱི་རྐང་པ་བཞི། ཏིང་ངེ་
འཛིན་གྱི་དབང་སྟོབས་གཉིས་ཏེ་བརྒྱད་ཏིང་ངེ་འཛིན་གྱི་རྫས་དང་། དད་པའི་དབང་སྟོབས་གཉིས་དད་པའི་
རྫས་དང་། ཡང་དག་པའི་ངག་དང་། ལས་ཀྱི་མཐའ་དང་། ཡང་དག་པའི་འཚོ་བ་གསུམ་ཚུལ་ཁྲིམས་ཀྱི་
རྫས་དང་། བཏང་སྙོམས་དང་། དགའ་བ་དང་། ཤིན་ཏུ་སྦྱངས་པ་ཡང་དག་རྣམས་དང་། ཡང་དག་
པའི་རྟོག་པ་རྣམས་རྫས་རེ་རེ་སྟེ་བཅུའོ། ། བྱེ་བྲག་སྨྲ་བས་ཚུལ་ཁྲིམས་ཀྱི་ཡན་ལག་གསུམ་ལ་ལུས་ངག་གི་རྫས་ཐ་
དད་པ་གཉིས་སུ་ཕྱེ་བས་བཅུ་གཅིག་ཏུ་འདོད་དོ། །
གཙོ་བོ་སྨོས་པ་དེ་དག་ནི། ། ཞེས་སོགས་ཀྱིས་གོང་དུ་དྲན་པ་ཉེར་བཞག་ཤེས་རབ་ཏུ་བསྡུ་ཚུལ་སོགས་དེ་
དག་ནི་བྱང་ཆུབ་ཀྱི་ཕྱོགས་ཀྱི་ཆོས་གཙོ་ཆེ་བ་རྣམས་ཀྱི་བསྡུ་ཚུལ་ཡིན་གྱི། གཞན་དུ་ན་སྐྱེས་ཐོབ་ལས་གཞན་
པའི་སྦྱོར་བྱུང་གི་ཡོན་ཏན་ཐོས་བསམ་སྒོམ་གསུམ་ཟག་བཅས་ཟག་མེད་སོགས་དང་། དེ་དག་གི་མཚན་ཉིད་
དང་། ཐོབ་པ་དང་། མཉམ་བཞག་རིག་བྱེད་མ་ཡིན་པ་སོགས་ཀྱང་དྲན་པ་ཉེར་བཞག་སོགས་ཅི་རིགས་
པར་དངོས་དང་རྗེས་འབྲང་གི་སྒོ་ནས་འདུས་སོ། ། བྱང་ཆུབ་ཕྱོགས་ཀྱི་ཆོས་སུམ་ཅུ་རྩ་བདུན་པོ་རེ་རེའི་མིང་དང་།
444



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
ངོ་བོ་ངོས་འཛིན་སོགས་གྲུབ་མཐའ་གོང་འོག་ཀུན་གྱི་གཞུང་དུ་གྲགས་པས་ན་མང་བས་འཇིགས་པས་འདིར་རེ་རེ་
ནས་མ་བཀོད་དེ། ཞིབ་པར་ཤེས་འདོད་ན་འགྲེལ་བ་སོགས་སུ་བལྟའོ། ། གཞན་ཡང་བྱང་ཆུབ་ཡན་ལག་
བདུན་པོ་དེ་རང་བཞིན་གྱི་ཡན་ལག་སོགས་ལྔ་ལ་འཇོག་ཚུལ་དང་། འཕགས་ལམ་ཡན་ལག་བརྒྱད་ཡན་ལག་
བཞིར་བསྡུ་ཚུལ་སོགས་ཀྱང་གཞན་ལས་ཤེས་སོ། རྫུ་འཕྲུལ་གྱི་རྐང་བཞི་འཇོག་ཚུལ་ལ་བྱེ་སྨྲ་གཞན་དག་འགའ་
ཞིག་གིས་རྫུ་འཕྲུལ་ཏིང་ངེ་འཛིན་ལ་བྱས་ནས་རྐང་པ་ནི་འདུན་པ་དང་། སེམས་དང་། བརྩོན་འགྲུས་དང་།
དཔྱོད་པ་བཞིར་འདོད་པ་ནི་སྐབས་འདིར་རང་ལུགས་སུ་མི་འདོད་དོ། །
སྡེ་ཚན་བདུན་ནི་གོ་རིམ་བཞིན། ། ཞེས་སོགས་ཀྱི་སྐབས་སུ། བྱང་ཕྱོགས་སོ་བདུན་ལ་སྡེ་ཚན་གྱི་སྒོ་ནས་
བདུན་ཡོད་པ་དེ་དག་གནས་སྐབས་དེ་དང་དེར་གཙོ་ཆེ་བའི་དབང་དུ་བྱས་ནས། ལས་དང་པོ་བ་ཚོགས་ལམ་
གྱི་གནས་སྐབས་སུ་དྲན་པ་ཉེར་བཞག་བཞི། སྦྱོར་ལམ་དྲོད་ཀྱི་གནས་སྐབས་སུ་ཡང་དག་སྤོང་པ་བཞི། རྩེ་
མོའི་སྐབས་སུ་རྫུ་འཕྲུལ་གྱི་རྐང་པ་བཞི། བཟོད་པའི་སྐབས་སུ་དད་སོགས་དབང་པོ་ལྔ། ཆོས་མཆོག་གི་
སྐབས་སུ་སྟོབས་ལྔ། མཐོང་ལམ་གྱི་སྐབས་སུ་འཕགས་ལམ་ཡན་ལག་བརྒྱད། སྒོམ་ལམ་གྱི་སྐབས་སུ་བྱང་
ཆུབ་ཡན་ལག་བདུན་རྣམས་འཇོག་ལ། དེ་ཡང་གནས་སྐབས་ཀྱི་གཙོ་བོའི་དབང་དུ་བྱས་པ་ལས་ལམ་དེ་དང་
དེ་དག་ཏུ་ངེས་པ་ནི་མ་ཡིན་ཏེ་འོག་ནས་རིམ་པར་ཤེས་པར་འགྱུར་རོ། ། །
བྱང་ཆུབ་ཡན་ལག་ལམ་ཡན་ལག ། ཟག་པ་མེད་གཞན་རྣམ་གཉིས་སོ། ། ཞེས་སོགས་ཀྱི་སྐབས་སུ་སྡེ་
ཚན་དེ་དག་ལས་བྱང་ཆུབ་ཡན་ལག་བདུན་དང་། འཕགས་ལམ་ཡན་ལག་བརྒྱད་ནི་མཐོང་སྒོམ་མི་སློབ་ལམ་
གསུམ་གྱིས་བསྡུས་པས་མཐའ་གཅིག་ཏུ་ཟག་མེད་ཡིན་ཅིང་། དེ་ལས་གཞན་པ་རྣམས་ལ་ནི་ཟག་བཅས་ཟག་
མེད་གཉིས་ཀ་ཡོད་དེ། སོ་སྐྱེའི་རྒྱུད་ལ་ཡོད་པ་རྣམས་ཟག་བཅས་དང་། འཕགས་རྒྱུད་ལ་ཡོད་པ་ལམ་
གསུམ་གྱིས་བསྡུས་པ་རྣམས་ཟག་མེད་ཡིན་པའི་ཕྱིར་རོ། ། ཡང་། བྱང་ཕྱོགས་སོ་བདུན་པོ་དེ་ལ་བསམ་གཏན་
དང་པོའི་དངོས་གཞིས་བསྡུས་པ་ནི་ཐམས་ཅད་ཡོད་ལ། ཉེར་བསྡོགས་མི་ལྕོགས་མེད་ཀྱི་སས་བསྡུས་པ་ནི་
དགའ་བ་ཡང་དག་བྱང་ཆུབ་ཀྱི་ཡན་ལག་མ་གཏོགས་ལྷག་མ་ཐམས་ཅད་ཡོད། དགའ་བ་ཡང་དག་མེད་དེ་
དགའ་བ་ནི་ཡིད་བདེ་ཡིན་ལ། ཉེར་བསྡོགས་ཀྱི་ཚོར་བ་ལ་བཏང་སྙོམས་ཀྱིས་ཁྱབ་པའི་ཕྱིར། བསམ་གཏན་
གཉིས་པའི་སས་བསྡུས་པ་ནི་ཡང་དག་པའི་རྟོག་པ་མ་གཏོགས་ཐམས་ཅད་ཡོད། རྟོག་པ་ནི་མེད་དེ། དེ་
445



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
རྟོག་མེད་དཔྱོད་མེད་ཀྱི་ས་པ་ཡིན་པའི་ཕྱིར། བསམ་གཏན་གསུམ་པ་དང་བཞི་པའི་སས་བསྡུས་པ་ནི་དགའ་
བ་དང་རྟོག་པ་གཉིས་མ་གཏོགས་པའི་སུམ་ཅུ་རྩ་ལྔ་ཡོད། དགའ་རྟོག་གཉིས་ནི་མེད་དེ། ཡིད་བདེ་མེད་
པའི་ཕྱིར་དང་། རྟོག་མེད་དཔྱོད་མེད་གྱི་ས་པ་ཡིན་པའི་ཕྱིར། བསམ་གཏན་དང་པོའི་དངོས་གཞི་ཁྱད་པར་
ཅན་ན་ཡང་དེ་གཉིས་མ་གཏོགས་པ་ཐམས་ཅད་ཡོད། གཟུགས་མེད་དང་པོ་གསུམ་གྱིས་བསྡུས་པ་ཡང་དགའ་
རྟོག་གཉིས་དང་། ཚུལ་ཁྲིམས་ཀྱི་ཡན་ལག་གསུམ་མ་གཏོགས་པ་ཐམས་ཅད་ཡོད། ཚུལ་ཁྲིམས་ཀྱི་ཡན་ལག་
གསུམ་མེད་དེ། དེ་གསུམ་ལུས་ངག་གི་ལས་གཟུགས་ཅན་པ་ཡིན་པའི་ཕྱིར། བྱང་ཆུབ་ཡན་ལག་བདུན་དང་
འཕགས་ལམ་ཡན་ལག་བརྒྱད་མ་གཏོགས་པའི་ལྷག་མ་ཉི་ཤུ་རྩ་གཉིས་ལ་ནི་འདོད་པའི་སས་བསྡུས་དང་སྲིད་རྩེའི་
སས་བསྡུས་ཀྱང་ཡོད་དོ། ། དེ་ལ་ཁོ་ན་རེ། གཟུགས་མེད་ཀྱི་སས་བསྡུས་པའི་དྲན་པ་ཉེར་བཞག་བཞི་མེད་པར་
ཐལ། ལུས་དྲན་པ་ཉེར་བཞག་མེད་པའི་ཕྱིར། དེར་ཐལ། ལུས་དྲན་པ་ཉེར་བཞག་ནི་ལུས་ལ་དམིགས་
དགོས་པ་ལ་རང་ས་ན་ལུས་མེད་པའི་ཕྱིར་དང་། གཟུགས་མེད་ཀྱི་དངོས་གཞིས་འོག་སའི་ཟག་བཅས་ལ་མི་
དམིགས་པའི་ཕྱིར། ཟེར་ན། རང་ས་ན་གཟུགས་མེད་ཀྱང་ནམ་མཁའི་ཉེར་བསྡོགས་ཀྱི་ངོ་བོར་གྱུར་བའི་
དྲན་པ་ཉེར་བཞག་གིས་འོག་ས་བསམ་གཏན་བཞི་པའི་གཟུགས་ཟག་བཅས་ལ་དམིགས་ པའི་ ཕྱིར་དང་།
གཟུགས་མེད་དང་པོ་གསུམ་གྱི་དངོས་གཞི་ཟག་བཅས་དང་ཟག་མེད་རྣམས་ཀྱིས་འོག་སའི་ཟག་བཅས་ལ་མི་
དམིགས་ཀྱང་བསམ་གཏན་ས་དྲུག་ལ་བརྟེན་པའི་ཟག་མེད་ཀྱི་སྡོམ་པ་ལ་དམིགས་པའི་ཕྱིར་དང་། སྲིད་རྩེའི་
ཤེས་རབ་ཟག་བཅས་ཀྱིས་ཀྱང་ཟག་མེད་ཀྱི་སྡོམ་པ་ལ་དམིགས་པའི་ཕྱིར་ཞེས་འདོད་དོ། ། འོན་ཀྱང་དེ་དག་གི་
དམིགས་ཡུལ་དུ་གྱུར་པའི་ཟག་མེད་ཀྱི་སྡོམ་པ་ཞིག་ཡོད་པར་འདོད་ན་ནི། གང་ཟག་སུའི་རྒྱུད་ལ་ཡོད་འཇོག་
དཀའ་བར་སྣང་བས། དེས་ན་གཟུགས་མེད་ཀྱི་དངོས་གཞིའི་དམིགས་ཡུལ་དུ་གྱུར་པའི་ཟག་མེད་ཀྱི་སྡོམ་པ་
ཡོད་པར་ཐལ། དེས་ཟག་མེད་ཀྱི་སྡོམ་པ་ལ་དམིགས་པའི་ཕྱིར། ཟེར་ན། མ་ཁྱབ་སྟེ། དེས་ཟག་མེད་
ཀྱི་སྡོམ་པ་སྤྱི་ཙམ་པ་དེ་ལ་དམིགས་པ་ཡིན་ཞེས་བརྗོད་དགོས་ཏེ་གྲུབ་མཐའི་འདོད་ཚུལ་གྱི་དབང་གིས་སོ། ། ཡང་།
ཁོ་ན་རེ། ཁམས་གོང་མ་གཉིས་ན་མི་དགེ་བ་མེད་པའི་ཕྱིར། མི་དགེ་བ་སྐྱེས་པ་སྤོང་བ་དང་། མ་སྐྱེས་པ་
མི་བསྐྱེད་བ་སོགས་ཀྱི་ཡང་དག་སྤོང་བ་ཇི་ལྟར་འཇོག་ཅེ་ན། མི་དགེ་བ་དངོས་གནས་པ་མེད་ཀྱང་། གོང་
མའི་ཉོན་མོངས་པ་དང་སྙོམས་འཇུག་གི་སྒྲིབ་པ་སོགས་དོན་དམ་པའི་མི་དགེ་བ་ཡིན་པས། དེ་དག་སྐྱེས་པ་
446



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།།
སྤོང་བ་སོགས་ཀྱི་སྒོ་ནས་འཇོག་གོ། དེས་ན་ཁམས་གོང་མ་ན་མི་དགེ་བ་སྐྱེས་པ་སྤོང་བ་སོགས་ཀྱི་ཡང་དག་སྤོང་
བ་མེད་པར་ཐལ། དེ་ན་མི་དགེ་བ་སྐྱེས་པ་མེད་པའི་ཕྱིར་ཟེར་ན་ཡང་མ་ཁྱབ་ཞེས་བརྗོད་པ་ལས་འོས་མེད་
དོ། །
བདེན་གསུམ་མཐོང་ན་ཚུལ་ཁྲིམས་དང་། ། ཞེས་སོགས་ཀྱི་སྐབས་སུ། མདོ་ལས། སངས་རྒྱས་དང་
ཆོས་དང་དགེ་འདུན་ལ་ཤེས་ནས་དད་པ་ཐོབ་པ་དང་། འཕགས་པ་དགྱེས་པའི་ཚུལ་ཁྲིམས་ཐོབ་པ་ཞེས་ཤེས་
ནས་དད་པ་ཐོབ་ཚུལ་བཞི་གསུངས་པའི་ནང་ནས་དང་པོར་ཆོས་ལ་ཤེས་ནས་དད་པ་དང་འཕགས་པ་དགྱེས་པའི་
ཚུལ་ཁྲིམས་གཉིས་ཐོབ་སྟེ། དེ་ཡང་བདེན་པ་དང་པོ་གཉིས་ཀྱི་དོན་བདག་མེད་པའི་དེ་ཁོ་ན་ཉིད་དང་འགོག་
བདེན་ནི་ཆོས་ཀྱི་མཆོག་ཡིན་པས། བདེན་པ་དང་པོ་གསུམ་ཅི་རིགས་པའི་དོན་མངོན་སུམ་དུ་རྟོགས་པ་ན་
བདེན་པའི་དོན་ལ་ཡིད་ཆེས་པའི་དད་པ་འབྱུང་བས་ཆོས་ལ་ཤེས་ནས་དད་པ་ཐོབ་པ་ཡིན་ལ། དེ་དང་དུས་
མཉམ་དུ་ ཟག་མེད་ཀྱི་ སྤོང་ བ་ བདུན་ ཡང་ ཐོབ་ པས་ འཕགས་ པ་ དགྱེས་ པའི་ ཚུལ་ ཁྲིམས་ ཡང་ ཐོབ་ པ་ སྟེ།
འཕགས་པ་དགྱེས་པའི་ཚུལ་ཁྲིམས་ནི་ཟག་མེད་ཀྱི་སྡོམ་པ་ཉིད་ལས་གཞན་དུ་མེད་པའི་ཕྱིར་རོ། ། ལམ་བདེན་
མངོན་སུམ་དུ་རྟོགས་པའི་ཚེ་ལམ་བདེན་ལ་དམིགས་པའི་ཆོས་ལ་ཤེས་ནས་དད་པ་ཐོབ་པ་མ་ཟད། མི་སློབ་པ་
དང་སློབ་པའི་ལམ་བདེན་རྣམས་སངས་རྒྱས་དང་དགེ་འདུན་དུ་བྱེད་པའི་ཆོས་ཡིན་པས་ན། སངས་རྒྱས་དང་
དེའི་ཉན་ཐོས་ཀྱི་དགེ་འདུན་ལ་ཡང་ཤེས་ནས་དད་པ་ཐོབ་པ་ཡིན་ནོ། ། དེས་ན་བདེན་པ་དང་པོ་གསུམ་མངོན་
སུམ་དུ་རྟོགས་མ་ཐག་པའི་ཚེ་ཚུལ་ཁྲིམས་དང་ཆོས་ལ་ཤེས་ནས་དད་པ་ཐོབ་ཀྱང་སངས་རྒྱས་དང་དགེ་འདུན་ལ་
ཤེས་ནས་དད་པ་མ་ཐོབ་ལ། ལམ་བདེན་མངོན་སུམ་དུ་རྟོགས་པ་ནས་ཤེས་ནས་དད་པ་བཞི་ཆར་ཐོབ་པ་ཡིན་
ནོ། ། སྐབས་འདིར་ཟག་མེད་ཀྱི་ཚུལ་ཁྲིམས་ཐོབ་པ་དེ་ཤེས་ནས་དད་པ་ཐོབ་པའི་གྲངས་སུ་མཛད་ པ་ནི།
སེམས་དད་པའི་སྟོབས་ཀྱིས་ཚུལ་ཁྲིམས་ཀྱང་དག་པར་འགྱུར་བའི་ཕྱིར་རྒྱུ་མིང་འབྲས་ལ་བཏགས་པ་ལས་དད་པ་
དངོས་ནི་མ་ཡིན་པས་ཤེས་ནས་དད་པ་བཞི་པོ་གང་རུང་ཡིན་ན་དད་པ་ཡིན་པས་མ་ཁྱབ་བོ།
སངས་རྒྱས་དང་ཆོས་དང་དགེ་འདུན་ལ་ཤེས་ནས་དད་པ་ཐོབ་ཚུལ། །
ཆོས་བདེན་གསུམ་དང་རང་སངས་རྒྱས། ། ཞེས་སོགས་ཀྱིས་སྐབས་སུ། འོ་ན།
Ckan
སྤྱིར་ཆོས་དཀོན་
447



ས
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
མཆོག་ནི་སློབ་མི་སློབ་ཀྱི་ལམ་བདེན་རྣམས་ལ་བྱེད་པ་མ་ཡིན་ནམ། དེ་ཡིན་ན་བདེན་པ་དང་པོ་མངོན་སུམ་དུ་
མཐོང་བ་ཙམ་གྱིས་ཆོས་ལ་ཤེས་ནས་དད་པ་ཐོབ་པར་མི་འགྱུར་རོ། ། ཞེ་ན། སྐབས་འདིའི་དངོས་བསྟན་གྱི་
ཆོས་ནི། རང་ སངས་རྒྱས་དང་། བྱང་ཆུབ་ སེམས་ དཔའི་ལམ་ བདེན་ སོགས་ཀྱང་ཡིན་ པར་ མ་ཟད།
བདེན་པ་དང་པོ་གཉིས་ཀྱི་དེ་ཁོ་ན་ཉིད་དང་། འགོག་བདེན་དང་བཅས་པ་ལ་ཡང་འཇོག་པས་བདེན་བཞི་
གང་རུང་གི་གནས་ལུགས་མངོན་སུམ་དུ་རྟོགས་པ་ནས་ཆོས་ལ་ཤེས་ནས་དད་པ་ཐོབ་པར་འཇོག་གོ། ཤེས་
ནས་དད་པ་བཞི་པོ་དེ་དག་ཀྱང་ཡུལ་དཀོན་མཆོག་གསུམ་གྱི་བྱེ་བྲག་གིས་མིང་གི་སྒོ་ནས་བཞིར་ཕྱེ་བ་མ་གཏོགས་
རྫས་ཀྱི་སྒོ་ནས་གཉིས་ཡིན་ཏེ། དད་པ་གསུམ་དད་པའི་རྫས་སུ་གཅིག་ཅིང་། ཟག་མེད་ཀྱི་ཚུལ་ཁྲིམས་ནི་
ཚུལ་ཁྲིམས་ཀྱི་རང་བཞིན་ནོ། ། དད་པ་དང་ཚུལ་ཁྲིམས་དེ་དག་ཀྱང་ཟག་མེད་ཁོ་ན་ཡིན་གྱི། ཟག་བཅས་ནི་མ་
ཡིན་ཏེ། ཟག་པའི་གཉེན་པོ་ཡིན་པའི་ཕྱིར། འོ་ན། གོང་གི་ཐོབ་ཚུལ་དེ་ལྟར་ན་ཆོས་ལ་ཤེས་ནས་དད་པ་
དང་པོར་སྨོས་དགོས་པ་ལ། མདོ་ལས། སངས་རྒྱས་ལ་ཤེས་ནས་དད་པ་དང་པོར་སྨོས་པའི་རྒྱུ་མཚན་ཅི་ཞེ་
ན། དེ་ནི་ཏིང་ངེ་འཛིན་ལས་ལངས་རྗེས་སུ་ཡིད་ལ་མངོན་དུ་བྱེད་པའི་གོ་རིམ་ལྟར་བཀོད་པ་སྟེ། ཀྱེ་མ་
བཅོམ་ལྡན་འདས་ནི་ཡང་དག་པར་རྫོགས་པའི་སངས་རྒྱས་ཡིན་ནོ། ། དེའི་ཆོས་འདུལ་བ་ནི་ལེགས་པར་གསུངས་
པ་ཡིན་ནོ། ། དེའི་ཉན་ཐོས་ཀྱི་དགེ་འདུན་ནི་ལེགས་པར་ཞུགས་པ་ཡིན་ནོ། ། ཞེས་སོགས་སེམས་པའི་གོ་རིམ་དང་
མཐུན་པར་མཛད་པ་ཡིན་ཞེས་གསུངས་སོ། ། ཤེས་ནས་དད་པ་ཐོབ་པ་ཞེས་པའི་དོན་ནི། ཚིག་རྗེས་འབྲང་
བའི་དད་པ་ལྟ་བུ་མ་ཡིན་བར། དད་པའི་ཡུལ་གྱི་ཡོན་ཏན་ཡོངས་སུ་ཤེས་པའི་སྒོ་ནས་ཡིད་ཆེས་ཀྱི་དད་པ་
བརྟན་པོར་ཐོབ་པའི་དོན་ནོ། །
སློབ་པ་ཡང་དག་པའི་རྣམ་གྲོལ་དང་ཡང་དག་པའི་ཤེས་པ་མི་འཇོག་པའི་རྒྱུ་མཚན།
བཅིངས་ཕྱིར་སློབ་པའི་ཡན་ལག་ཏུ། ། ཞེས་སོགས་ཀྱི་སྐབས་སུ། འོ་ན། མདོ་ལས། སློབ་པ་ནི་
སློབ་པའི་ཡང་དག་པའི་ལྟ་བ་ནས་ཡང་དག་པའི་ཏིང་ངེ་འཛིན་གྱི་བར་ཡན་ལག་བརྒྱད་དང་ལྡན་ནོ། ། མི་སློབ་པ་
ནི་མི་སློབ་པའི་ཡང་དག་པའི་ལྟ་བ་ནས་ཏིང་ངེ་འཛིན་གྱི་བར་བརྒྱད་དང་མི་སློབ་པའི་ཡང་དག་པའི་རྣམ་པར་
གྲོལ་བ་དང་། ཡང་དག་པའི་ཤེས་པ་སྟེ་ཡན་ལག་བཅུ་དང་ལྡན་ནོ། ། ཞེས་གསུངས་ན། སློབ་པ་ལ་ཡང་དག་
448



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
་
་
པའི་རྣམ་གྲོལ་དང་། ཡང་དག་པའི་ཤེས་པ་མི་འཇོག་པའི་རྒྱུ་མཚན་ཅི་ཞེ་ན། ཡང་དག་པའི་རྣམ་གྲོལ་དང་
ཤེས་པ་དེ་གཉིས་ནི་ཉོན་མོངས་པའི་འཆིང་བ་ལས་གཏན་དུ་གྲོལ་བ་དང་། གྲོལ་བ་དེ་སོ་སོ་རང་གིས་ཤེས་པ་
གཉིས་ཀྱི་སྒོ་ནས་འཇོག་དགོས་ལ། སློབ་པ་རྣམས་ནི་ཉོན་མོངས་པས་བཅིངས་པ་མཐའ་དག་ལས་མ་གྲོལ་བའི་
ཕྱིར་སློབ་པའི་ཡན་ལག་ཏུ་དེ་གཉིས་མ་གསུངས་སོ། ། མི་སློབ་པའི་རྣམ་གྲོལ་དེ་ལ་ཡང་། འདུས་མ་བྱས་དང་།
འདུས་བྱས་གཉིས་ཏེ། ཉོན་མོངས་བཅོམ་པའི་སོ་སོར་བརྟགས་འགོག་ནི་རྣམ་གྲོལ་འདུས་མ་བྱས་དང་།
རྣམ་པར་གྲོལ་བ་ལ་དེར་ངེས་པའི་མི་སློབ་པའི་མོས་པ་ནི་རྣམ་གྲོལ་འདུས་བྱས་སོ། ། དེ་གཉིས་ལས་སྐབས་འདིར་
མི་སློབ་པའི་ཡན་ལག་ཏུ་གསུངས་པའི་རྣམ་གྲོལ་ནི་རྣམ་གྲོལ་འདུས་བྱས་མོས་པ་ཉིད་ཡིན་ལ། དེ་ནི་ཟག་པ་
མེད་པའི་ཚུལ་ཁྲིམས་ཀྱི་ཕུང་པོ་ལ་སོགས་པ་ལྔའི་ནང་གི་རྣམ་པར་གྲོལ་བའི་ཕུང་པོའང་ཡིན་ནོ། ། ཞེས་བྱེ་བྲག་སྨྲ་
བ་འདོད་ལ། སློབ་དཔོན་ཉིད་ཀྱི་བཞེད་པ་ནི་མོས་པ་འབའ་ཞིག་རྣམ་གྲོལ་མ་ཡིན་ཏེ། སེམས་རྣམ་པར་
གྲོལ་བ་དང་། ཤེས་རབ་རྣམ་པར་གྲོལ་བ་དང་། མི་སློབ་པའི་རྒྱུད་ཀྱི་ཟག་མེད་ཀྱི་འདུན་པ་དང་བརྩོན་
འགྲུས་སོགས་སེམས་དང་སེམས་བྱུང་གཞན་དག་ཀྱང་ཡོད་པར་བཞེད་དོ། ། དེ་ལ་ཁོ་ན་རེ། འདུས་བྱས་དང་
འདུས་མ་བྱས་ཀྱི་རྣམ་གྲོལ་གཉིས་པོ་དེ་མི་སློབ་པ་ཁོ་ནའི་དབང་དུ་བྱས་ནས་བཤད་པ་མི་འཐད་པར་ཐལ།
གོང་དུ་དགེ་སྦྱོང་གི་ཚུལ་གྱི་འབྲས་བུ་ལ་བཤད་པའི་རྣམ་གྲོལ་ལམ་བརྒྱད་ཅུ་རྩ་དགུ་པོ་དེ་འདུས་བྱས་རྣམ་གྲོལ་
དང་། འགོག་བདེན་བརྒྱད་ཅུ་རྩ་དགུ་པོ་དེ་འདུས་མ་བྱས་རྣམ་གྲོལ་ཡིན་པའི་ཕྱིར་ཟེར་ན་རྟགས་མ་གྲུབ་སྟེ།
འདུས་མ་བྱས་རྣམ་གྲོལ་དེ་ཁམས་གསུམ་གྱི་ཉོན་མོངས་པའི་འཆིང་བ་ལས་གྲོལ་བའི་སོ་སོར་བརྟགས་འགོག་དང་།
འདུས་བྱས་རྣམ་གྲོལ་དེ་ཉིད་ཉོན་མོངས་པའི་འཆིང་བ་ལས་གྲོལ་བ་ཤེས་པའི་ཟད་པ་ཤེས་པ་ལ་བྱེད་པའི་ཕྱིར།
ཟེར་བ་ལ་ཁོ་ན་རེ། འོ་ན་ཟག་མེད་ཀྱི་ཕུང་པོ་ལྔ་པོ་དེ་མི་སློབ་པའི་རྒྱུད་ཀྱིས་བསྡུས་པ་ཡིན་པར་ཐལ། ཟག་
མེད་ཀྱི་ཕུང་པོ་ཕྱི་མ་གཉིས་པོ་དེ་མི་སློབ་པའི་རྒྱུད་ཀྱིས་བསྡུས་པ་ཡིན་པའི་ཕྱིར་ཟེར་ན་མ་ཁྱབ་སྟེ། ཟག་མེད་ཀྱི་
ཕུང་པོ་དང་པོ་གསུམ་པོ་དེ་སློབ་པའི་རྒྱུད་ལ་ཡོད་པའི་ཕྱིར་ཏེ། སློབ་པའི་རྒྱུད་ཀྱི་འཕགས་ལམ་ཡན་ལག་
བརྒྱད་པོ་དེ་ཟག་མེད་ཀྱི་ཕུང་པོ་དང་པོ་གསུམ་དུ་འདུ་བའི་ཕྱིར་རོ། ། ཡང་ཁོ་ན་རེ། ཡང་དག་པའི་ཤེས་པ་དེ་
ཡན་ལག་བཅུ་པར་བྱེད་པ་མི་འཐད་དེ། དེ་ཡང་དག་པའི་ལྟ་བའི་ནང་དུ་འདུས་པའི་ཕྱིར་རོ། ། ཞེ་ན་མ་ཡིན་
ཏེ། ཡང་དག་པའི་རྣམ་གྲོལ་དང་། ཡང་དག་པའི་ཤེས་པ་གཉིས་ནི། སྔར་བྱང་ཆུབ་ཏུ་ཇི་སྐད་བཤད་
449



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
པའི་ཟད་པ་དང་མི་སྐྱེ་བ་ཤེས་པ་ཉིད་ལ་བྱེད་པ་ཡིན་ལ། དེ་ནི་ལྟ་བ་མ་ཡིན་ཏེ། ཟད་དང་མི་སྐྱེའི་བློ་ལྟ་
མིན། ། ཞེས་འཆད་པར་འགྱུར་པའི་ཕྱིར་དང་། ཡང་དག་པའི་ཤེས་པ་དེ་ནི་ཟག་མེད་ཀྱི་ཕུང་པོའི་ནང་ནས་
རྣམ་པར་གྲོལ་བའི་ཡེ་ཤེས་གཟིགས་པའི་ཕུང་པོར་གསུངས་པའི་ཕྱིར་རོ། །
མི་སློབ་སེམས་ནི་སྐྱེ་འགྱུར་བ། ཞེས་སོགས་ཀྱི་སྐབས་སུ། འོ་ན། སེམས་རྣམ་པར་གྲོལ་བ་ཞེས་
བཤད་ན། སེམས་འདས་པ་དང་། ད་ལྟར་བ་དང་། མ་འོངས་པ་གང་རྣམ་པར་གྲོལ་བར་འགྱུར་ཞེ་ན།
དེ་ནི་ཉོན་མོངས་པའི་སྒྲིབ་པའི་ཐོབ་པ་ལ་ལྟོས་ཏེ་མི་སློབ་པའི་སེམས་སྐྱེ་བར་འགྱུར་བ་མ་འོངས་པ་དེ་ཉོན་སྒྲིབ་
ལས་རྣམ་པར་གྲོལ་བར་འགྱུར་བ་ཡིན་གྱི། ཉོན་སྒྲིབ་ཀྱི་ཐོབ་པ་ལ་ལྟོས་པའི་འདས་པའི་གནས་སྐབས་སུ་ནི་
ཉོན་སྒྲིབ་ཡོད་པའི་ཕྱིར་དང་། དེ་ལ་ལྟོས་པའི་ད་ལྟར་བའི་གནས་སྐབས་སུ་ནི་ཉོན་མོངས་པའི་སྒྲིབ་པའི་
དངོས་གཉེན་རྡོ་རྗེ་ལྟ་བུའི་ཏིང་ངེ་འཛིན་དང་། ཉོན་སྒྲིབ་ཀྱི་ཐོབ་པ་དུས་མཉམ་དུ་ལྡན་པའི་ཕྱིར་དང་།
དེའི་རྗེས་ཐོགས་དེ་མ་ཐག་ཏུ་ཉོན་མོངས་པའི་སྒྲིབ་པ་ལས་རྣམ་པར་གྲོལ་བའི་སེམས་སྐྱེ་བའི་ཕྱིར། འདི་ཡང་
བྱེ་བྲག་སྨྲ་བས་ཀུན་བརྟགས་ཡིན་ཏེ། དེའི་བསམ་དོན་ནི། སྒོམ་ལམ་པའི་རྒྱུད་ལ་མི་སློབ་པའི་སེམས་སྐྱེ་བ་
ལ་མངོན་དུ་ཕྱོགས་པ་དེ་ཉོན་སྒྲིབ་ལས་རྣམ་པར་གྲོལ་བར་འགྱུར་བ་ཡིན། ཞེས་དང་། དེ་ད་ལྟར་བའི་ངོ་
བོར་སྐྱེས་པ་དེ་ཉོན་སྒྲིབ་ལས་རྣམ་པར་གྲོལ་བ་ཡིན་ཞེས་ཁྱད་པར་འབྱེད་པར་སྣང་ལ། དེ་ལྟ་ན་མི་སློབ་པའི་
སེམས་སྐྱེ་བ་ལ་མངོན་དུ་ཕྱོགས་པ་དེ་སེམས་ཤིག་མིན་ན་ནི། སེམས་གང་ཉོན་སྒྲིབ་ལས་རྣམ་པར་གྲོལ་བར་
འགྱུར་བ་ཡིན། ཞེས་པའི་མཚན་གཞིར་འཇོག་ཏུ་མི་རུང་ལ། སེམས་ཤིག་ཡིན་ན་ནི་དེ་སློབ་པའི་སེམས་སུ་
འཇོག་པ་ལས་མི་སློབ་པའི་སེམས་སུ་འཇོག་མི་ཤེས་ཏེ། དེའི་ཚེ་མི་སློབ་པའི་སེམས་མ་ཐོབ་པའི་ཕྱིར། དེ་ལ་
ཁོ་ན་རེ། མི་སློབ་པའི་སེམས་སྐྱེ་བར་འགྱུར་བ་མ་འོངས་པ་དེ་ལ་སློབ་སེམས་དང་མི་སློབ་པའི་སེམས་གཉིས་ཀ་
ཡོད་པར་ཐལ། དེ་ལ་སློབ་སེམས་ཡོད་པ་གང་ཞིག མི་སློབ་པའི་སེམས་ཡོད་པའི་ཕྱིར་ཟེར་ན་རྟགས་དང་པོ་
མ་གྲུབ་སྟེ། མི་སློབ་པའི་སེམས་སྐྱེ་འགྱུར་མ་འོངས་པ་དེ་མི་སློབ་པའི་སེམས་མ་འོངས་པ་སྐྱེ་བའི་ཆོས་ཅན་ལ་
བྱེད་པའི་ཕྱིར། བྱས་པ་ལ་ཁོ་ན་རེ། མི་སློབ་པའི་སེམས་སྐྱེ་འགྱུར་མ་འོངས་པ་དེ་ལ་སློབ་སེམས་ཡོད་པར་
ཐལ། ཉོན་སྒྲིབ་ཀྱི་ཐོབ་པ་ལ་ལྟོས་ཏེ་མི་སློབ་པའི་སེམས་སྐྱེ་འགྱུར་མ་འོངས་པ་སློབ་སེམས་ཡིན་པའི་ཕྱིར་ཟེར་
ན་མ་ཁྱབ། མ་གྲུབ་ན་དེར་ཐལ། དེ་ཉོན་སྒྲིབ་ལས་གྲོལ་བ་ལ་མངོན་དུ་ཕྱོགས་པའི་སློབ་པ་རྡོ་རྗེ་ལྟ་བུའི་ཏིང་
450



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
།
ངེ་འཛིན་གྱི་སེམས་ཡིན་པའི་ཕྱིར་ཏེ། མི་སློབ་སེམས་ནི་སྐྱེ་འགྱུར་བ། ། སྒྲིབ་པ་ལས་ནི་རྣམ་གྲོལ་འགྱུར།
ཞེས་གསུངས་པའི་ཕྱིར། ཡང་ཁོ་ན་རེ། སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་པ་བའི་རྒྱུད་ཀྱི་ཉོན་སྒྲིབ་ཀྱི་
ཐོབ་པ་ལ་ལྟོས་ཏེ་མི་སློབ་པའི་སེམས་སྐྱེ་འགྱུར་མ་འོངས་པ་དེ་ཆོས་ཅན། མ་འོངས་པ་ཡིན་པར་ཐལ། ཉོན་
སྒྲིབ་ཀྱི་ཐོབ་པ་ལ་ལྟོས་ཏེ་མི་སློབ་པའི་སེམས་སྐྱེ་འགྱུར་མ་འོངས་པ་ཡིན་པའི་ཕྱིར་ཟེར་ན་མ་ཁྱབ། འདོད་མི་
ནུས་ཏེ། ད་ལྟར་བ་ཡིན་པའི་ཕྱིར་ཏེ། ཉོན་སྒྲིབ་དངོས་སུ་སྤོང་བྱེད་ཀྱི་ལམ་འགག་པ་ལ་མངོན་དུ་ཕྱོགས་
པའི་ད་ལྟར་བ་ཡིན་པའི་ཕྱིར་ཏེ། འགག་པར་འགྱུར་པའི་ལམ་གྱིས་ནི། ། དེ་དེའི་སྒྲིབ་པ་རབ་ཏུ་སྤོང་། ཞེས་
གསུངས་པའི་ཕྱིར། འོ་ན། དེས་མ་འོངས་པའི་ཐ་སྙད་མི་ཐོབ་པར་ཐལ། དེ་ད་ལྟར་བ་ཡིན་པའི་ཕྱིར།
འདོད་ན། དེ་ལ་མ་འོངས་པའི་ཐ་སྙད་ཐོབ་པར་ཐལ། དེ་ལ་མི་སློབ་པའི་སེམས་སྐྱེ་འགྱུར་མ་འོངས་པའི་ཐ་
སྙད་ཐོབ་པའི་ཕྱིར་ཏེ། དེ་ལ་ཉོན་སྒྲིབ་ཀྱི་ཐོབ་པ་ལ་ལྟོས་ཏེ་མི་སློབ་པའི་སེམས་སྐྱེ་འགྱུར་མ་འོངས་པའི་ཐ་སྙད་
ཐོབ་པའི་ཕྱིར་ཟེར་ན་མ་ཁྱབ་བོ། །
འགག་པར་འགྱུར་བའི་ལམ་གྱིས་ནི། ། ཞེས་སོགས་ཀྱི་སྐབས་སུ། འོ་ན་ལམ་འདས་པ་དང་། ད་ལྟར་
བ་དང་། མ་འོངས་པ་གང་གིས་སྒྲིབ་པ་དངོས་སུ་སྤོང་བར་བྱེད་ཅེ་ན། འགགས་པ་ལ་མངོན་དུ་ཕྱོགས་པ་ད་
ལྟ་བའི་ལམ་གྱིས་སྒྲིབ་པ་དངོས་སུ་སྤོང་བར་བྱེད་དེ་ཞེས་པའོ། ། །
མདོ་བསྟན་བཅོས་ལས་སྤངས་པའི་ཁམས་སོགས་གསུམ་གསུངས་པའི་ཁྱད་པར་བཤད་པ། །
འདུས་མ་བྱས་ཉིད་ཁམས་ཞེས་བྱ། ། ཞེས་སོགས་ཀྱི་སྐབས་སུ། མདོ་དང་བསྟན་བཅོས་ལས་སྤངས་
པའི་ཁམས་དང་། འདོད་ཆགས་དང་བྲལ་བའི་ཁམས་དང་། འགོག་པའི་ཁམས་ཞེས་གསུམ་བཤད་ན།
དེ་དག་གི་ཁྱད་པར་ཇི་ལྟར་ཞེ་ན། དེ་ནི་གོང་དུ་རྣམ་གྲོལ་འདུས་མ་བྱས་སུ་བཤད་པ་དེ་ཉིད་ལ་སྤང་བྱ་སྤངས་
ཚུལ་གྱི་སྒོ་ནས་མིང་སོ་སོར་བཏགས་པ་ལས་དོན་གཅིག་ཉིད་དེ། འདུས་མ་བྱས་རྣམ་གྲོལ་དེ་ཁམས་གསུམ་གྱི་
འདོད་ཆགས་མ་ལུས་པ་ཟད་ཅིང་སྤངས་པའི་ཆ་ནས་འདོད་ཆགས་དང་བྲལ་བའི་ཁམས་དང་། ཞེ་སྡང་སོགས་
འདོད་ཆགས་ལས་གཞན་པའི་ཉོན་མོངས་པ་མཐའ་དག་ཀྱང་སྤངས་པའི་ཆ་ནས་སྤངས་པའི་ཁམས་དང་།
ཉོན་མོངས་པའི་གཞི་ཡང་དག་པར་ཟད་པའི་ཆ་ནས་འགོག་པའི་ཁམས་སུ་བཞག་པ་ཡིན་ལ། འདིའི་དངོས་
451



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
བསྟན་གྱི་ཉོན་མོངས་པའི་གཞི་ཞེས་པ་ནི་ཉོན་མོངས་པའི་ཡུལ་དང་རྒྱུ་ལ་བྱེད་པ་སྟེ། དེ་དག་འདུན་པ་ལ་
འདོད་ཆགས་དང་བྲལ་བའི་སྒོ་ནས་སྤངས་པ་ལ་དེ་ལྟར་བཤད་དོ། ། དེ་ལྟར་ཡིན་ཀྱང་འདུས་མ་བྱས་རྣམ་གྲོལ་དེ་
ཉིད་ཁམས་གསུམ་གྱི་ཉོན་མོངས་རྣམས་སྤངས་པའི་འདོད་ཆགས་དང་བྲལ་བའི་ཁམས་སོགས་ནི་མིན་ཏེ།
ཁམས་གསུམ་གྱི་ཉོན་མོངས་སྤངས་པའི་སྤངས་པ་རྣམས་རྫས་སོ་སོ་བ་ཡིན་པ་གང་ཞིག ནང་གསེས་ཁམས་རེ་
རེའི་ཉོན་མོངས་དེ་དང་དེ་སྤངས་པའི་སྤངས་པ་ཡང་རྫས་སོ་སོ་བ་ཡིན་པའི་ཕྱིར་ཏེ། སོ་སོར་བརྟགས་པའི་
འགོག་པ་གང་། ། བྲལ་བའོ་སོ་སོ་ཡིན། ། ཞེས་གསུངས་པའི་ཕྱིར། ། བྱས་པ་ལ་ཁོ་ན་རེ། གོང་དུ་བཤད་པའི་
འདུས་མ་བྱས་རྣམ་གྲོལ་དེ་ཉིད་ཆོས་ཅན། ཁྱོད་ལ་ཁམས་གསུམ་གྱི་འདོད་ཆགས་མ་ལུས་པ་ཟད་པའི་ཆ་ནས་
འདོད་ཆགས་དང་བྲལ་བའི་ཁམས་སོགས་སུ་བཤད་པ་མི་འཐད་པར་ཐལ། ཁྱོད་ཁམས་གསུམ་གྱི་འདོད་
ཆགས་ཟད་པར་སྤངས་པའི་འདོད་ཆགས་དང་བྲལ་བའི་ཁམས་སོགས་མ་ཡིན་པའི་ཕྱིར་ཟེར་ན་མ་ཁྱབ་སྟེ།
དེས་ཁམས་གསུམ་གྱི་ཆགས་སོགས་ཉོན་མོངས་རྣམས་ཟད་པར་སྤངས་ཀྱང་། དེ་དེ་དག་སྤངས་པའི་སྤངས་པ་
མ་ཡིན་ཏེ། དེ་དག་སྤངས་པའི་འགོག་བདེན་གྱི་ཡིན་པ་འཇོག་མི་རིགས་པའི་ཕྱིར། དེ་ལ་ཁོ་ན་རེ། ། ཁམས་
གསུམ་གྱི་ཉོན་མོངས་སྤངས་པའི་སྤངས་པ་དང་ལྡན་པའི་གང་ཟག་ཡིན་པ་མེད་པར་ཐལ། དེ་འདྲའི་སྤངས་པ་
ཡིན་པ་མེད་པའི་ཕྱིར་ཟེར་ན་མ་ཁྱབ་སྟེ། སྤང་བྱ་ཅིག་ཅར་བའི་དགྲ་བཅོམ་ལ་ཁམས་གསུམ་གྱི་ཉོན་མོངས་
སྤངས་པའི་སྤངས་པ་དང་ལྡན་པའི་གང་ཟག་ཡིན་པས་ཁྱབ་པའི་ཕྱིར་ཏེ། དེ་ལ་ཁམས་གསུམ་གྱི་ཉོན་མོངས་
ཆུང་ངུའི་ཆུང་ངུ་དགུ་སྤངས་པའི་སྤངས་པ་དང་ལྡན་པས་ཁྱབ་པའི་ཕྱིར། ཁོ་ན་རེ། འོ་ན། སྤང་བྱ་རིམ་
གྱིས་པའི་དགྲ་བཅོམ་ལ་ཁམས་གསུམ་གྱི་ཉོན་མོངས་སྤངས་པའི་སྤངས་པ་དང་མི་ལྡན་པས་ཁྱབ་པར་ཐལ།
ཁྱོད་ཀྱིས་སྤངས་བྱ་ཅིག་ཅར་བ་ཞེས་ཞིབ་ཆ་བྱས་པ་ལ་དགོས་པ་ཡོད་པའི་ཕྱིར་ཟེར་ན། འདོད་པ་ཡིན་ཏེ།
སྤང་བྱ་རིམ་གྱིས་པའི་ཕྱིར་མི་འོང་འབྲས་གནས་ཁྱད་པར་ཅན་གྱི་རྒྱུད་ཀྱི་འདོད་ཉོན་དང་པོ་སྤངས་པ་ནས་སྲིད་
ཉོན་བརྒྱད་པ་སྤངས་པའི་བར་གྱི་སྤངས་པ་དང་། སྤངས་པ་དེ་དག་གི་ཐོབ་པ་ཟག་མེད་དང་བཅས་པ་ཕྱིར་མི་
འོང་གི་འབྲས་བུས་བསྡུས་པ་ཡིན་པས། དེ་དག་དགྲ་བཅོམ་ཐོབ་པའི་ཚེ་ངེས་པར་བཏང་དགོས་པའི་ཕྱིར་ཏེ།
ཁམས་ལས་འདོད་ཆགས་བྲལ་བ་དང་། ། འབྲས་བུ་ཐོབ་ཕྱིར་དེ་དག་སྡོམས། ། ཞེས་དང་། གཞན་ཐོབ་པ་དང་
ཟད་སྡོམས་དང་། ཞེས་སོགས་ཀྱི་དོན་གྲུབ་པའི་ཕྱིར། འོ་ན། སྤང་བྱ་རིམ་གྱིས་པའི་ཕྱིར་མི་འོང་གི་རྒྱུད་
452



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
ཀྱི་འདོད་ཉོན་དང་པོ་སྤངས་པའི་སྤངས་པ་ནས་བཞི་པའི་ཉོན་མོངས་བརྒྱད་པ་སྤངས་པའི་བར་གྱི་སྤངས་པ་
རྣམས་ཀྱང་དགྲ་བཅོམ་ཐོབ་པའི་ཚེ་ཅིག་ཅར་དུ་བཏང་བར་ཐལ་ལོ་ཟེར་ན། འདོད་བྱས་པ་ལ་ཁོ་ན་རེ། དེ་
ལྟར་མ་ཡིན་པར་ཐལ། དེའི་རྒྱུད་ཀྱི་འདོད་ཉོན་དང་པོ་སྤངས་པའི་སྤངས་པ་ནས་བཞི་པའི་ཉོན་མོངས་བརྒྱད་
པ་སྤངས་པའི་བར་གྱི་སྤངས་པ་རྣམས་གཟུགས་ཀྱི་ཟག་པ་ཟད་པའི་ཡོངས་ཤེས་ཐོབ་པ་ན་བཏང་དགོས་པའི་ཕྱིར་
ཏེ། ཁམས་ལས་འདོད་ཆགས་བྲལ་བ་དང་། ། ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། དེའི་ཚེ་འབྲས་བུ་
གསར་ཐོབ་མ་ཚང་བས་ཡོངས་ཤེས་སྡོམས་མི་ནུས་པའི་ཕྱིར། དེ་ལ་ཁོ་ན་རེ། འབྲས་བུ་དང་པོ་གཉིས་
གསར་དུ་ཐོབ་པའི་ཚེ་དེ་གཉིས་ཀྱི་ངོ་བོར་ཡོངས་ཤེས་དང་པོ་དྲུག་ཀྱང་སྡོམས་པར་ཐལ། ། འབྲས་བུ་ཐོབ་ཕྱིར་
དེ་དག་སྡོམས། ། ཞེས་གསུངས་པའི་ཕྱིར། ཁྱབ་པ་འགྲིག འདོད་ན་མི་འཐད་པར་ཐལ། དེའི་ཚེ་ཁམས་
ལས་འདོད་ཆགས་བྲལ་བ་མ་ཚང་བས་ཡོངས་ཤེས་སྡོམས་མི་ནུས་པའི་ཕྱིར། དེ་བཞིན་དུ་ཞུགས་པ་དང་པོ་
གཉིས་ཀྱིས་འབྲས་བུ་གསར་དུ་ཐོབ་པའི་ཚེ་མཐོང་སྤང་སྤངས་པའི་སྤངས་པ་སྡོམས་ཀྱང་ཡོངས་ཤེས་མ་སྡོམས་ལ་
སླར་ཕྱིར་མི་འོང་གི་འབྲས་བུ་ཐོབ་པའི་ཚེ་ཡོངས་ཤེས་དང་པོ་དྲུག་དང་འདོད་ཉོན་བརྒྱུད་པ་མན་ཆད་སྤངས་
པའི་སྤངས་པ་ཡང་དེའི་ངོ་བོར་སྡོམས་པ་ཡིན་ནོ། ། ཡང་ཁོ་ན་རེ། དགྲ་བཅོམ་ཐོབ་ཁ་མའི་གང་ཟག་ཡིན་ན་
སྤངས་པ་རྫས་ཐ་དད་པ་བདུན་ཅུ་དོན་གཉིས་གཏོང་ཁ་མའི་གང་ཟག་ཡིན་པས་ཁྱབ་པར་ཐལ་ལོ་ཟེར་ན།
མཐོང་ལམ་གྱི་སྔ་རོལ་ཏུ་ཉོན་མོངས་གང་ལ་ཆགས་བྲལ་བྱས་པའི་སྤངས་པ་རྣམས་ནི་མཐོང་ལམ་གྱི་ཚེ་ཟག་མེད་
ཀྱི་ལམ་གྱིས་ཐོབ་པའི་སྤངས་པ་རྣམས་དང་བསྲེས་ནས་བཅུ་དྲུག་པ་ལམ་རྗེས་ཤེས་ཐོབ་པའི་ཚེ་འབྲས་བུ་དེ་དང་
དེའི་ངོ་བོར་སྡོམས་ནས་ཐོབ་པས། དེ་དང་དེའི་ངོ་བོར་བསྡོམས་ཟིན་པ་རྣམས་ནི་དགྲ་བཅོམ་ཐོབ་པའི་ཚེ་
གསར་དུ་བཏང་བའི་ཐ་སྙད་མི་བྱེད་དོ། ། དེ་ཡང་སྤང་བྱ་རིམ་གྱིས་པའི་དབང་དུ་བྱས་པ་ཡིན་གྱི། སྤང་བྱ་ཅིག་
ཅར་བས་དགྲ་བཅོམ་ཐོབ་པའི་ཚེ་སྤངས་པ་རྫས་ཐ་དད་པ་དོན་གཉིས་ཅིག་ཅར་དུ་བཏང་བ་ཡིན་ནོ། ། ཡང་ཁོ་ན་
རེ། ཁམས་གསུམ་གྱི་ཉོན་མོངས་སྤངས་པའི་རྣམ་གྲོལ་ལམ་རྣམས་རྫས་ཐ་དད་ཡིན་པར་ཐལ། ཁམས་
གསུམ་གྱི་ཉོན་མོངས་སྤངས་པའི་སྤངས་པ་རྣམས་རྫས་ཐ་དད་ཡིན་པའི་ཕྱིར་ཟེར་ན། འདོད་པ་ཡིན་ཏེ།
མཐོང་སྤང་སྤངས་པའི་ཤེས་པ་བརྒྱད་རྫས་ཐ་དད་ཡིན་པ་ནས། སྒོམ་སྤང་སྤངས་པའི་རྣམ་གྲོལ་ལམ་དགུ་ཚན་
དགུ་པོ་དེ་ནི་ཆུང་འབྲིང་ཆེ་སོགས་ཀྱི་སྒོ་ནས་དབྱེ་བས་རྫས་ཐ་དད་པ་ངེས་པར་ཡིན་ནོ། ། དེ་ལ་ཁོ་ན་རེ།
453



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མཐོང་ལམ་སྡུག་བསྔལ་ཆོས་ཤེས་ཆོས་ཅན། མཐོང་སྤང་སྤངས་པའི་རྣམ་གྲོལ་ལམ་ཡིན་པར་ཐལ། དེ་
སྤངས་པའི་རྣམ་གྲོལ་ལམ་བརྒྱད་པོ་གང་རུང་ཡིན་པའི་ཕྱིར་ཟེར་ན་མ་ཁྱབ་ཅེས་བྱ་ལ། དེ་བཞིན་དུ་སྒོམ་སྤང་
སྤངས་པའི་རྣམ་གྲོལ་ལམ་དང་པོ་རྣམས་ལ་ཡང་མཚུངས་སོ། ། ཡང་ཁོ་ན་རེ། དགྲ་བཅོམ་པ་ཆོས་ཅན།
ཉོན་མོངས་པའི་གཞི་ཡང་དག་པར་ཟད་པ་དང་ལྡན་པར་ཐལ། ཉོན་མོངས་པའི་གཞི་ཡང་དག་པར་ཟད་པའི་
ཆ་ནས་འགོག་པའི་ཁམས་སུ་བཞག་པ་དེ་དང་ ལྡན་པའི་ཕྱིར། འདོད་ན། དེ་དང་མི་ལྡན་པར་ཐལ།
འདིའི་དངོས་བསྟན་གྱི་ཉོན་མོངས་པའི་གཞི་ནི་ཉོན་མོངས་པའི་ཡུལ་དང་རྒྱུ་ལ་བྱེད་པ་གང་ཞིག གང་ཟག་
ཡིན་ན་དེ་གཉིས་ཆར་དང་ལྡན་པས་ཁྱབ་པའི་ཕྱིར་ཟེར་ན་མ་ཁྱབ་བོ། ། འདི་དག་ཀྱང་གྲུབ་མཐའི་ཁས་ལེན་དང་
བསྟུན་ན་འདི་ལྟར་སྨྲ་དགོས་སམ་སྙམ་ཡང་དཔྱད་པར་བྱའོ། །
སྡུག་བསྔལ་རྒྱུ་བཟོད་ཤེས་རྣམས་ཀྱིས། ། ཞེས་པ་ནས། དེ་ལྟ་ན་ནི་མུ་བཞི་སྲིད། ། ཅེས་པའི་བར་གྱིས་
ལམ་གང་གི་ཡུལ་གང་ལ་ཡིད་འབྱུང་བར་བྱེད་པ་དང་། འདོད་ཆགས་དང་བྲལ་བར་བྱེད་ཚུལ་ཇི་ལྟར་ཞེ་ན།
སྡུག་ཀུན་ལ་དམིགས་པའི་བཟོད་པ་དང་ཤེས་པ་གང་ཡིན་པ་རྣམས་ནི་ཡིད་འབྱུང་བར་བྱེད་པ་ཡིན་ཏེ། ཡུལ་
སྡུག་ཀུན་གཉིས་ནི་ཟག་བཅས་ཡིད་འབྱུང་བྱའི་དངོས་པོ་ཡིན་པའི་ཕྱིར། མཐོང་ལམ་བཟོད་པ་དང་སྒོམ་ལམ་
ཤེས་པ་གང་ཡིན་ཡང་རུང་སྟེ་རང་གི་ངོས་སྐལ་གྱི་སྤང་བྱ་དངོས་སུ་སྤོང་བྱེད་ཀྱི་བར་ཆད་མེད་ལམ་གང་ཡིན་པ་
ཐམས་ཅད་ནི་བདེན་པ་བཞི་པོ་གང་ལ་དམིགས་ཀྱང་རང་རང་གི་སྤང་བྱའི་འདོད་ཆགས་དང་བྲལ་བྱེད་ཁོ་ན་
ཡིན་ལ། དེ་ལྟ་ན་ཡིད་འབྱུང་བ་དང་རང་གི་སྤང་བྱའི་འདོད་ཆགས་དང་བྲལ་བར་བྱེད་པ་ལ་མུ་བཞི་སྲིད་དེ།
ཡིད་འབྱུང་བྱེད་ཡིན་ལ་རང་གི་སྤང་བྱའི་འདོད་ཆགས་དང་བྲལ་བྱེད་མ་ཡིན་པ་ནི། སྤོང་ལམ་བར་ཆད་མེད་
ལམ་ལས་གཞན་པའི་སྦྱོར་བ་དང་། རྣམ་གྲོལ་དང་། ཁྱད་པར་ཅན་གྱི་ལམ་སྡུག་ཀུན་ལ་དམིགས་པ་རྣམས་
དང༌། ཆགས་བྲལ་སྔོན་སོང་གི་ཕྱིར་མི་འོང་ཞུགས་པའི་རྒྱུད་ཀྱི་འདོད་པའི་སྡུག་ཀུན་ལ་དམིགས་པའི་ཆོས་
བཟོད་གཉིས་ལྟ་བུ་སྟེ། དེ་དག་ཡུལ་སྡུག་ཀུན་ལ་དམིགས་པས་ཡིད་འབྱུང་བྱེད་ནི་ཡིན་ལ། རང་གི་ངོས་
སྐལ་གྱི་འདོད་ཆགས་དང་བྲལ་བྱེད་ནི་མ་ཡིན་ཏེ། སྦྱོར་བའི་ལམ་སོགས་གསུམ་ནི་སྤོང་ལམ་བར་ཆད་མེད་
ལམ་མ་ཡིན་པའི་ཕྱིར་དང་། ཕྱི་མ་གཉིས་བར་ཆད་མེད་ལམ་ཡིན་ཀྱང་རང་གི་ངོས་སྐལ་གྱི་འདོད་ཉོན་མཐོང་
ལམ་གྱི་སྔ་རོལ་ནས་སྤངས་ཟིན་པའི་ཕྱིར། རང་གི་སྤང་བྱའི་འདོད་ཆགས་དང་བྲལ་བྱེད་ཡིན་ལ་ཡིད་འབྱུང་
454



ལམ་དང་གང་ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པ་བཞུགས་སོ།
བྱེད་མ་ཡིན་པ་ནི། ཆགས་བྲལ་སྔོན་སོང་གི་ཕྱིར་མི་འོང་ཞུགས་པའི་འགོག་ལམ་ཆོས་བཟོད་གཉིས་ལས་གཞན་
པའི་འགོག་ལམ་ལ་དམིགས་ནས་རང་གི་སྤང་བྱ་དངོས་སུ་སྤོང་བྱེད་ཀྱི་བར་ཆད་མེད་ལམ་ཐམས་ཅད་དེ། དེ་
དག་རང་རང་གི་སྤང་བྱའི་འདོད་ཆགས་དང་འབྲལ་བྱེད་ནི་ཡིན་ལ། ཡིད་འབྱུང་བྱེད་ནི་མ་ཡིན་ཏེ། ཡུལ་
འགོག་ལམ་གཉིས་མཆོག་ཏུ་དགའ་བའི་གནས་ཡིན་པ་ལས་སྐྱོ་བའི་གནས་མ་ཡིན་པའི་ཕྱིར། ཆགས་བྲལ་སྔོན་
སོང་གི་ཕྱིར་མི་འོང་ཞུགས་པའི་འགོག་ལམ་ཆོས་བཟོད་གཉིས་ནི་རང་གི་སྤང་བྱའི་འདོད་ཆགས་དང་བྲལ་བྱེད་མ་
ཡིན་པ་སྔ་མ་དང་མཚུངས་སོ། ། གཉིས་ཀ་ཡིན་པ་ནི། ཆགས་བྲལ་སྔོན་སོང་གི་ཕྱིར་མི་འོང་ཞུགས་པའི་རྒྱུད་ཀྱི་
སྡུག་ཀུན་ཆོས་བཟོད་གཉིས་ལས་གཞན་པའི་སྡུག་ཀུན་ལ་དམིགས་པའི་རྗེས་བཟོད་སོགས་བདེན་པ་དེ་གཉིས་ལ་
དམིགས་པའི་བར་ཆད་མེད་ལམ་ཐམས་ཅད་དེ། ཡིད་འབྱུང་བའི་དངོས་པོ་ལ་དམིགས་པའི་ཕྱིར་དང་།
རང་གི་ངོས་སྐལ་གྱི་ཉོན་མོངས་དངོས་སུ་སྤོང་བྱེད་ཡིན་པའི་ཕྱིར། གཉིས་ཀ་མ་ཡིན་པ་ནི་འགོག་ལམ་ལ་
དམིགས་པའི་སྦྱོར་བ་དང་། རྣམ་གྲོལ་དང་། ཁྱད་པར་ཅན་གྱི་ལམ་རྣམས་དང་། ཆགས་བྲལ་སྔོན་སོང་
གི་ཕྱིར་མི་འོང་ཞུགས་པའི་རྒྱུད་ཀྱི་འགོག་ལམ་ཆོས་བཟོད་ལ་སོགས་པ་སྟེ། རྒྱུ་མཚན་གོང་དུ་བཀོད་པ་རྣམས་
ཀྱིས་ཤེས་སོ། ། འདི་དག་གི་ཚེ་ཡང་ཡིད་འབྱུང་བྱེད་དང་། རང་གི་སྤང་བྱའི་འདོད་ཆགས་དང་བྲལ་བྱེད་ཞེས་
སོགས་ཚིག་སྐྱོན་མ་བཅད་ན་རྩོད་པའི་ཚེ་ཁས་ལེན་འཛིན་དཀའ་བར་འོང་ངོ་། ། དེ་ལ་ཁོ་ན་རེ། འགོག་ལམ་
གཉིས་ཡིད་འབྱུང་བྱ་ཡིན་པར་ཐལ། ལམ་བདེན་ཡིད་འབྱུང་བྱ་ཡིན་པའི་ཕྱིར། དེར་ཐལ། ཡིད་ངེས་
པར་འབྱུང་བྱ་ཡིན་པའི་ཕྱིར་ཏེ། ངེས་པར་འབྱུང་བྱ་ཡིན་པའི་ཕྱིར་ཟེར་ན་མ་ཁྱབ། དེར་ཐལ། དེ་དག་
ཉིད་དུས་གཏམ་གཞི་དང་། ངེས་པར་འབྱུང་བཅས་གཞི་དང་བཅས། ། ཞེས་པའི་འགྲེལ་པར། ལམ་བདེན་
ཀྱང་ངེས་པར་འབྱུང་བྱ་ཡིན་ཏེ། ལྷག་མེད་གྱི་ཚེ་དོར་བར་བྱ་བ་ཡིན་པའི་ཕྱིར། ཞེས་གསུངས་པའི་ཕྱིར།
ཚོགས་སྦྱོར་མཐོང་སྒོམ་མི་སློབ་ལམ་རྣམས་དང་། ཞུགས་དང་གནས་པའི་ཁྱད་པར་ལ་སོགས་པའི། ། ཚིག་
དོན་མཐའ་དཔྱོད་གསལ་བར་བཀོད་པ་འདི། ། བློ་གསལ་ཐར་འདོད་འཇུག་པའི་ལམ་དུ་སྤེལ། ། ཆོས་མངོན་པ་
མཛོད་ཀྱི་དགོངས་དོན་གསལ་བར་བྱེད་པ་ལེགས་བཤད་ཉིན་བྱེད་དབང་པོའི་སྣང་བ་ལས། ལམ་དང་གང་
ཟག་བསྟན་པ་ཞེས་བྱ་བ་གནས་དྲུག་པའི་རྣམ་པར་བཤད་པའོ། ། ། ། །
455



༄༅། ། ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་
པ་ལེགས་བཤད་ཉིན་བྱེད་དབང་པོའི་སྣང་བ་ལས་ཡེ་ཤེས་
བསྟན་པ་ཞེས་བྱ་བ་གནས་བདུན་པའི་རྣམ་པར་
བཤད་པ་བཞུགས་སོ། ། །
བཟོད་ཤེས་ལྟ་གསུམ་གྱི་ཁྱད་པར་བཤད་པ།
དྲི་མེད་བཟོད་རྣམས་ཤེས་པ་མིན། ། ཞེས་སོགས་ཀྱི་སྐབས་སུ། བཟོད་པ་དང༌། ཤེས་པ་དང་། ལྟ་
བ་རྣམས་ཀྱི་ཁྱད་པར་བཤད་པ་ལ། དྲི་མེད་མཐོང་ལམ་བཟོད་པ་བརྒྱད་པོ་རྣམས་ནི། བཟོད་ཤེས་ལྟ་བ་
གསུམ་དུ་ཕྱེ་བའི་ཤེས་པ་མ་ཡིན་ཏེ། དེ་གསུམ་གྱི་ནང་ཚན་གྱི་ཤེས་པ་ནི་རང་ཡུལ་ལ་ཐེ་ཚོམ་སྤངས་པའི་ངེས་
པའི་བདག་ཉིད་ཅན་ཞིག་ལ་འཇོག་དགོས་ལ། བཟོད་པ་བར་ཆད་མེད་ལམ་རྣམས་ཕལ་ཆེ་བ་ནི་རང་གི་ངོས་
སྐལ་གྱི་ཐེ་ཚོམ་མ་སྤངས་པའི་ཕྱིར། ཆགས་བྲལ་སྔོན་སོང་གི་ཕྱིར་མི་འོང་ཞུགས་པའི་རྒྱུད་ཀྱི་སྡུག་བསྔལ་ཆོས་
བཟོད་ལྟ་བུ་འདོད་པའི་སྡུག་བསྔལ་མཐོང་སྤང་སྔར་སྤངས་ཟིན་ཀྱང་ཟག་མེད་ཀྱི་བཟོད་པའི་རིགས་སུ་གནས་
པའི་ཕྱིར་དེ་གསུམ་གྱི་ནང་ཚན་གྱི་ཤེས་པར་མི་འཇོག་གོ། འདིའི་ཐད་ཀྱི་འགྲེལ་པ་མངོན་པའི་རྒྱན་གྱི་མཆན་
བུར། དྲི་མེད་ཅེས་སྨོས་པས་བཟོད་པ་ཟག་བཅས་ནི་ཤེས་པ་ཡིན་ནོ། ། ཞེས་གསུངས་པ་ནི། བཟོད་པ་ཟག་
བཅས་བར་ཆད་མེད་ལམ་ལྟ་བུ་ཞིག་ཡོད་པ་མིན་འདྲ་ཡང་། ཕར་ཕྱིན་དྲུག་གི་ནང་ཚན་གྱི་བཟོད་པ་ལྟ་བུ་ལ་
དགོངས་པའོ། ། ཟད་པ་དང་མི་སྐྱེ་བ་ཤེས་པའི་བློ་ནི་དེ་གསུམ་གྱི་ནང་ཚན་གྱི་ལྟ་བ་མ་ཡིན་ཏེ། ཡང་དག་པར་
རྟོག་པ་མེད་པའི་ཕྱིར་དང་། དམིགས་པ་དང་རྣམ་པ་ཚོལ་བའི་བསམ་པ་ཅན་མ་ཡིན་པའི་ཕྱིར། དེ་ལ་ནི་
ཡང་དག་པའི་ཤེས་པ་ཞེས་བྱ་ཡི། ཤེས་པ་རང་བཞིན་པ་ཙམ་དུ་མི་འཇོག་གོ། བཟོད་པ་བརྒྱད་དང་ཟད་མི་
སྐྱེ་ཤེས་པ་ལས་གཞན་པའི་འཕགས་པའི་ཟག་མེད་ཀྱི་བློ་སྡུག་བསྔལ་ཆོས་ཤེས་ནས་ལམ་རྗེས་ཤེས་ཀྱི་བར་གྱི་ཤེས་
རབ་རྣམས་ནི་དེ་གསུམ་གྱི་ནང་ཚན་གྱི་ཤེས་པ་དང་། ཡང་དག་པའི་ལྟ་བ་གཉིས་ཀ་ཡིན་ཏེ། རང་ཡུལ་ལ་ཐེ་
456



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ།
ཚོམ་སྤངས་པས་ངེས་པའི་བདག་ཉིད་ཅན་དང་། ཡང་དག་པར་རྟོག་པའི་བདག་ཉིད་ཅན་གཉིས་ཀ་ཡིན་པའི་
ཕྱིར་རོ། ། བཟོད་པ་བརྒྱད་ལ་དེ་གསུམ་དུ་ཕྱེ་བའི་ཤེས་པ་མེད་པར་གསུངས་པ་ལས་ལྟ་བ་ནི་ཡོད་པར་ངེས་ཏེ།
བཟོད་པའི་ངོ་བོར་གྱུར་པའི་ཡང་དག་པའི་ལྟ་བ་ཡོད་པའི་ཕྱིར་ཏེ། དེའི་ངོ་བོར་གྱུར་པའི་འཕགས་ལམ་ཡན་
ལག་བརྒྱད་ཡོད་པའི་ཕྱིར་སྙམ་སྟེ་དཔྱད་དོ། ། གོང་གི་དེ་དག་ལ་ཡང་བཟོད་ཤེས་ལྟ་བ་གསུམ་གྱི་ནང་ཚན་ཞེས་
པའི་ཁྱད་པར་མ་སྦྱར་ན། སྤྱིར་མཐོང་ལམ་བཟོད་པ་ཡིན་ན་ཤེས་པ་མ་ཡིན་པས་ཁྱབ་པར་འདོད་ན་ནི་ཧ་ཅང་
ཐལ་བར་འགྱུར་རོ། ། དེ་ལས་གཞན་ཟག་བཅས་འཇིག་རྟེན་པའི་ཤེས་རབ་ཐམས་ཅད་ནི་དེ་གསུམ་གྱི་ནང་ཚན་
གྱི་ཤེས་པ་ཁོ་ན་ཡིན་ལ། སྒོ་ལྔའི་རྣམ་ཤེས་ཀྱི་འཁོར་དུ་བྱུང་བའི་ཤེས་རབ་དགེ་མི་དགེ་ལུང་མ་བསྟན་ཐམས་
ཅད་དང་། ཡིད་ཤེས་འཁོར་གྱི་ལྟ་བ་དྲུག་པོ་མ་གཏོགས་པའི་ཤེས་རབ་ཉོན་མོངས་ཅན་དང་མ་བསྒྲིབས་ལུང་
མ་བསྟན་ཐམས་ཅད་ནི་ཀུན་རྫོབ་ཤེས་པ་ཁོ་ན་ཡིན་ནོ། ། ཡིད་ཤེས་འཁོར་གྱི་ཤེས་རབ་ཉོན་མོངས་ཅན་འཇིག་ལྟ་
སོགས་ལྔ་དང་། འཇིག་རྟེན་པའི་ཡང་དག་པའི་ལྟ་བ་དང་དྲུག་ནི་ཀུན་རྫོབ་ཤེས་པ་དང་ལྟ་བ་གཉིས་ཀ་ཡིན་
ཤེས་པའི་དབྱེ་བ་བྱེ་བྲག་བཤད་པ། །
ཤེས་པ་ཟག་བཅས་ཟག་པ་མེད། ། ཅེས་སོགས་ཀྱི་སྐབས་སུ་ཤེས་པ་བྱེ་བྲག་ཏུ་བཤད་པ་སྟེ། དེ་ལ་ཤེས་
པ་ནི་ཆོས་ཤེས་རྗེས་ཤེས་གཉིས། ཀུན་རྫོབ་ཤེས་པ་དང་། ཕ་རོལ་སེམས་ཤེས་གཉིས། བདེན་བཞི་ཤེས་
པ་བཞི་ཟད་པ་ཤེས་པ་དང་། མི་སྐྱེ་བ་ཤེས་པ་སྟེ། བཅུའོ། ། དེ་དག་ཀྱང་བསྡུ་ན་ཟག་བཅས་ཟག་མེད་
གཉིས་ཏེ། ཀུན་རྫོབ་ཤེས་པ་ནི་ཟག་བཅས་དང་། ཕ་རོལ་སེམས་ཤེས་ལ་ཟག་བཅས་ཟག་མེད་གཉིས་ཀྱི་ཆ་
དང༌། ལྷག་མ་བརྒྱད་ནི་ཟག་མེད་ཡིན་པའི་ཕྱིར་རོ། ། ཟག་མེད་དེ་དག་ཀྱང་ཆས་ཤེས་རྗེས་ཤེས་གཉིས་སུ་འདུ་
ལ། དེ་ལྟ་ན་ཀུན་རྫོབ་ཤེས་པ་དང་། ཆོས་ཤེས་རྗེས་ཤེས་ཏེ་ཤེས་པ་གསུམ་མོ། ། གསུམ་པོ་དེ་ལས་ཀུན་རྫོབ་
ཤེས་པའི་ཡུལ་དུ་ནི་འདུས་བྱས་དང་འདུས་མ་བྱས་ཀྱི་ཆོས་ཐམས་ཅད་ཅི་རིགས་པར་འགྱུར་ལ། ཆོས་ཤེས་ཀྱི་
ཡུལ་དུ་ནི་འདོད་པའི་སྡུག་ཀུན་འགོག་ལམ་བཞི་ཅི་རིགས་དང་། རྗེས་ཤེས་ཀྱི་ཡུལ་དུ་ནི་གོང་མ་གཉིས་ཀྱི་སྡུག་
ཀུན་འགོག་ལམ་བཞི་ཅི་རིགས་སུ་འགྱུར་རོ། ། དེའི་ཕྱིར་ཆོས་ཤེས་དང་རྗེས་ཤེས་དེ་དག་བདེན་པ་བཞི་ལ་
457



ས་ཐང
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དམིགས་པའི་སྒོ་ནས་བཞི་རེའོ། ། ཡང་། ཆོས་ཤེས་རྗེས་ཤེས་གཉིས་ལས་ཟད་པ་དང་མི་སྐྱེ་བ་ཤེས་པ་གཉིས་
ཀྱང་འཇོག་ལ། དེ་གཉིས་ནི་ལྟ་བའི་རང་བཞིན་མ་ཡིན་ཞིང་། ཡུལ་བདེན་བཞི་ལ་དམིགས་པའི་སྒོ་ནས་
སྡུག་བསྔལ་ཤེས་པ་ལ་སོགས་པ་བཞི་རེ་ཡོད་དོ། ། དེ་ཡང་ཟད་པ་དང་མི་སྐྱེ་བ་ཤེས་པ་དེ་གཉིས་དང་པོ་སྐྱེས་པ་ལ་
ནི་སྡུག་བསྔལ་རྗེས་ཤེས་དང་ཀུན་འབྱུང་རྗེས་ཤེས་གཉིས་ཁོ་ན་ཏེ། དེ་གཉིས་དང་པོར་སྐྱེས་པ་ནི་ངེས་པར་
སྲིད་རྩེའི་སྡུག་ཀུན་ཁོ་ན་ལ་དམིགས་པར་འདོད་པའི་ཕྱིར་རོ། ། དེས་ན་རྡོ་རྗེ་ལྟ་བུའི་ཏིང་ངེ་འཛིན་ལ་སྲིད་རྩེའི་
བདེན་པ་བཞི་ཀ་ལ་དམིགས་པ་ཡོད་ཀྱང་། ཟད་པ་ཤེས་པ་དང་མི་སྐྱེ་བ་ཤེས་པ་གཉིས་དང་པོར་སྐྱེས་པ་ལ་སྡུག་
ཀུན་ལ་དམིགས་པ་མ་གཏོགས་མེད་པར་འདོད་པ་ཡང་བྱེ་བྲག་སྨྲ་བའི་གྲུབ་མཐས་བཏགས་པ་སྟེ་ཁྱད་པར་མེད་
པ་ལ་ཁྱད་པར་རྟོག་པའོ། ། ཞེས་པ་འགྲེལ་པ་རྣམས་ལས་གསུངས་སོ། ། དེའི་ཕྱིར་རྡོ་རྗེ་ལྟ་བུའི་ཏིང་ངེ་འཛིན་
གྱིས་གལ་ཏེ་སྲིད་རྩེའི་སྒོམ་སྤང་སྡུག་ཀུན་གཉིས་ལ་དམིགས་ན་ནི། ། ཟད་པ་དང་མི་སྐྱེ་བ་ཤེས་པ་གཉིས་དང་པོར་
སྐྱེས་པ་དང་དམིགས་པ་གཅིག་ཏུ་འགྱུར་ལ། ཡང་དེས་འགོག་ལམ་ལ་དམིགས་ན་ནི་དམིགས་པ་མི་གཅིག་སྟེ།
ཤེས་པ་དེ་གཉིས་དང་པོར་སྐྱེས་པས་ནི་སྲིད་རྩེའི་སྡུག་ཀུན་ཁོ་ན་ལ་དམིགས་པའི་ཕྱིར་རོ། ། ཟད་པ་དང་མི་སྐྱེ་བ་
ཤེས་པ་གཉིས་ཀྱང་དང་པོར་སྐྱེས་པ་མ་གཏོགས་དེའི་རྗེས་སུ་ནི་བདེན་པ་བཞི་ཆར་ལ་ཡང་དམིགས་པ་ཡོད་དོ།
ཕ་རོལ་སེམས་རིག་པ།
བཞི་ལས་ཕ་རོལ་སེམས་རིག་པ། ། ཞེས་སོགས་ཀྱི་སྐབས་སུ། ཆོས་ཤེས། རྗེས་ཤེས། ལམ་ཤེས་པ།
ཀུན་རྫོབ་ཤེས་པ་བཞི་ལས་ནི་ཕ་རོལ་གྱི་སེམས་ཤེས་པ་བཞག་སྟེ། གཞན་སེམས་ཟག་བཅས་ཤེས་པ་ནི་ཀུན་
རྫོབ་ཤེས་པ་དང་། ཟག་མེད་ཤེས་པ་ནི་ལམ་ཤེས་པ་སྟེ། དེ་ལ་གཉེན་པོའི་བྱེ་བྲག་གིས་ཆོས་ཤེས་རྗེས་ཤེས་
གཉིས་འབྱུང་བའི་ཕྱིར་རོ། ། སེམས་ཤེས་དེས་ནི་ས་དང་། དབང་པོ་དང་། གང་ཟག་འདས་པ་རྣམས་ཀྱི་
སེམས་མི་ཤེས་ལ། དེ་ཡང་འདིའི་དངོས་བསྟན་གྱི་འདས་པ་ཞེས་པ་ནི་རང་གི་གོང་མ་རང་ལས་ཁྱད་པར་དུ་
གྱུར་བ་ལ་བྱེད་པ་ཡིན་པ་ལས་འདས་མ་འོང་གི་འདས་པ་ལ་བྱེད་པ་ནི་མ་ཡིན་ཞིང་། གོང་མའི་དབང་དུ་བྱས་
ན་ས་འདས་པ་ནི་དཔེར་ན་བསམ་གཏན་དང་པོའི་སས་བསྡུས་ཀྱི་ཕ་རོལ་སེམས་ཤེས་ཀྱིས་བསམ་གཏན་གཉིས་པ་
ལ་སོགས་པ་གོང་མའི་སེམས་རང་སྟོབས་ཀྱིས་མི་ཤེས་པ་དང་། དབང་པོ་འདས་པ་མི་ཤེས་པ་ནི། དད་མོས་
458



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ།
པའི་སེམས་ཤེས་ཀྱིས་མཐོང་ཐོབ་པའི་ལམ་རང་སྟོབས་ཀྱིས་མི་ཤེས་པ་དང་། གང་ཟག་འདས་པ་མི་ཤེས་པ་ནི་
ཕྱིར་མི་འོང་གི་སེམས་ཤེས་ཀྱིས་དགྲ་བཅོམ་པའི་ལམ་རང་སྟོབས་ཀྱིས་མི་ཤེས་པ་ལྟ་བུའོ། ། དེ་ཡང་རང་སྟོབས་
ཀྱིས་མི་ཤེས་པ་ལ་བྱེད་པ་ཡིན་གྱི་སངས་རྒྱས་ཀྱིས་བྱིན་གྱིས་བརླབས་ན་འོག་མས་ཀྱང་གོང་མའི་སེམས་ཤེས་པ་
ཡོད་དོ། ། འོ་ན་སྤྱིར་འོག་མས་གོང་མའི་སེམས་ཤེས་པ་ཡོད་དམ་ཞེ་ན། རྩ་འགྲེལ་རྣམས་ཀྱི་སྤམ་བཤད་དང་མི་
འགལ་བར་བྱེད་ན་མེད་ཅེས་བྱ་ལ། དེ་ཡོད་པར་ཐལ། སངས་རྒྱས་ཀྱིས་བྱིན་གྱིས་བརླབས་ན་ཡོད་པའི་ཕྱིར་
ན་མ་ཁྱབ་ཞེས་བྱའོ།། ཡང་ཁོ་ན་རེ། འོག་མས་གོང་མའི་སེམས་ཤེས་པ་ཡོད་པར་ཐལ། བསམ་གཏན་
གཉིས་པའི་སས་བསྡུས་ཀྱི་ཕ་རོལ་སེམས་ཤེས་མངོན་དུ་གྱུར་པའི་བསམ་གཏན་དང་པོ་བས་གཉིས་པའི་སེམས་
ཤེས་པ་ཡོད་པའི་ཕྱིར་ཟེར་ན་མ་ཁྱབ། མ་གྲུབ་ན་དེར་ཐལ། དེའི་རྒྱུད་ཀྱི་གཉིས་པའི་སས་བསྡུས་ཀྱི་སེམས་
ཤེས་དང་། དང་པོའི་སས་བསྡུས་ཀྱི་སེམས་ཤེས་གཉིས་ཡུལ་མཐོང་ཚུལ་ལ་ཁྱད་པར་ཡོད་པའི་ཕྱིར། བྱས་པ་
ལ་ཁོ་ན་རེ། བསམ་གཏན་གཉིས་པའི་སས་བསྡུས་ཀྱི་སེམས་ཤེས་མངོན་དུ་གྱུར་པའི་བསམ་གཏན་དང་པོ་བས་
གཉིས་པའི་སེམས་ཤེས་པ་མེད་པར་ཐལ། དེ་ནི་ས་དབང་གང་ཟག་འདས། ། ཞེས་གསུངས་པའི་ཕྱིར་ཟེར་ན་
སྐྱོན་མེད་དེ། དེའི་རྒྱུད་ཀྱི་གཉིས་པའི་སས་བསྡུས་ཀྱི་སེམས་ཤེས་དང་གཉིས་པའི་སེམས་གཉིས་བསམ་གཏན་
གཉིས་པར་ས་མཚུངས་པའི་ཕྱིར་རོ། ། ཡང་། ཕ་རོལ་སེམས་ཤེས་ཀྱིས་ཡུལ་གཞན་གྱི་སེམས་ནི་ད་ལྟར་བ་ཁོ་ན་
ཤེས་ཀྱི། ཞིག་པ་འདས་པ་དང་། མ་སྐྱེས་པ་མ་འོངས་པ་ནི་མི་ཤེས་ཏེ། དེ་གཉིས་ཤེས་པའི་ཀུན་རྫོབ་ཤེས་
པ་ནི་རིམ་པ་ལྟར་སྔོན་གནས་རྗེས་དྲན་དང་། འཆི་འཕོ་སྐྱེ་ཤེས་དང་རྗེས་མཐུན་ཅི་རིགས་སུ་འགྱུར་བའི་ཕྱིར་
རོ། ། ཆོས་ཤེས་དང་རྗེས་ཤེས་ཀྱི་ངོ་བོར་གྱུར་བའི་ཕ་རོལ་སེམས་ཤེས་གཉིས་ཀྱང་རང་རང་གི་རིས་དང་མི་མཐུན་
པ་ཕན་ཚུན་གཅིག་གིས་གཅིག་མི་ཤེས་ཏེ། ཆོས་ཤེས་ཀྱིས་རྗེས་ཤེས་ཀྱི་ལམ་མི་ཤེས་ལ་རྗེས་ཤེས་ཀྱིས་ཀྱང་ཆོས་
ཤེས་མི་ཤེས་པའི་ཕྱིར་ཏེ། དེ་གཉིས་འདོད་པ་དང་གོང་མའི་གཉེན་པོ་ཐ་དད་པ་ལ་དམིགས་པའི་ཕྱིར།
ཡང་། མཐོང་ལམ་གྱི་ངོ་བོར་གྱུར་བའི་ཕ་རོལ་སེམས་ཤེས་ནི་མེད་དེ་མཐོང་ལམ་སྐད་ཅིག་མ་རྣམས་བར་མ་
ཆད་དུ་བསྐྱེད་པས་སེམས་ཤེས་ཀྱི་སྦྱོར་བ་རྩོམ་པའི་སྐབས་མེད་པའི་ཕྱིར་དང་། མཐོང་ལམ་གྱི་ཚེ་སངས་རྒྱས་
དང་དགེ་འདུན་ལ་ཤེས་ནས་དད་པ་ཡང་བདེན་པ་མངོན་སུམ་དུ་ཤེས་ནས་ཡིད་ཆེས་པ་ཡིན་གྱི་ཕ་རོལ་གྱི་སེམས་
ཤེས་པ་མིན་ནོ་ཞེས་པ་ཡང་གྲུབ་མཐའི་འདོད་ཚུལ་ལོ། །
459



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མཐོང་ལམ་རང་ཉིད་ཕ་རོལ་སེམས་ཤེས་ཀྱི་ཡུལ་དུ་གྱུར་ཚུལ།
ཉན་ཐོས་མཐོང་བའི་སྐད་ཅིག་གཉིས། ། ཞེས་སོགས་ཀྱི་སྐབས་སུ། འོ་ན་མཐོང་ལམ་རང་ཉིད་ཕ་རོལ་
སེམས་ཤེས་ཀྱི་ཡུལ་དུ་ཇི་ལྟར་འགྱུར་ཞེ་ན། འདི་ལ་བྱེ་བྲག་སྨྲ་བ་རང་གི་འདོད་ཚུལ་ནི། ཉན་ཐོས་ནི་རང་
སངས་རྒྱས་དང་སངས་རྒྱས་གཉིས་ལ་ལྟོས་ཏེ་དབང་པོ་རྟུལ་བས་ཉན་ཐོས་འཕགས་པའི་ཕ་རོལ་སེམས་ཤེས་ཀྱི་
རྒྱུན་གཅིག་གིས་མཐོང་ལམ་སྐད་ཅིག་བཅོ་ལྔ་ལས་སྡུག་བསྔལ་ཆོས་བཟོད་དང་ཆོས་ཤེས་ཏེ་སྐད་ཅིག་མ་དང་པོ་
གཉིས་རིག་པ་ཡིན་ལ། དེ་ལྷག་ཤེས་པར་འདོད་ཀྱང་སྦྱོར་བ་གཞན་གྱིས་སྒྲུབ་དགོས་ལ། སྦྱོར་བ་གྲུབ་པ་ན་
སྐད་ཅིག་བཅུ་དྲུག་པ་ཐོབ་ནས་འདས་པར་འགྱུར་བའི་ཕྱིར་ཞེས་འདོད་དོ། ། འོ་ན། སྐད་ཅིག་མ་དང་པོ་
གཉིས་ཀྱང་མི་ཤེས་པར་འགྱུར་ཏེ། དེ་གཉིས་ཤེས་པར་འདོད་ནས་སྦྱོར་བར་བརྩམས་ཏེ་གྲུབ་པ་ན་སྐད་ཅིག་
མ་གཉིས་པོ་ཡང་འདས་པར་འགྱུར་བའི་ཕྱིར་ཟེར་ན། སྐྱོན་མེད་དེ། སྐད་ཅིག་མ་དང་པོ་གཉིས་པོ་དེ་ཤེས་
པར་བྱའོ་ཞེས་སྦྱོར་བ་རྩོམ་པ་མིན་གྱི་གང་ཟག་འདིའི་སེམས་ཤེས་པར་བྱའོ་ཞེས་སྦྱོར་བ་བརྩམས་ཏེ་མངོན་ཤེས་
གྲུབ་པ་དང་མཉམ་དུ་སྐད་ཅིག་མ་དང་པོ་གཉིས་སྐྱེས་པ་དག་ཤེས་པར་འགྱུར་རོ་ཞེས་འདོད་མོད་ཀྱི། དེ་ལྟར་
ན་ཆོས་ཤེས་དང་རྗེས་བཟོད་གཉིས་ཀྱང་ཤེས་པ་ཡོད་པར་འགྱུར་ཏེ། གང་ཟག་འདིའི་སེམས་ཤེས་པར་བྱའོ་
སྙམ་དུ་སྦྱོར་བ་བརྩམས་ཏེ་སེམས་ཤེས་གྲུབ་པ་དང་མཉམ་དུ་སྐད་ཅིག་མ་དེ་གཉིས་སྐྱེས་པ་སྲིད་པའི་ཕྱིར་ཟེར་ན།
དེ་གཉིས་ནི་གོང་འོག་གི་གཉེན་པོ་རིགས་མི་མཐུན་པའི་ཕྱིར་ཉན་ཐོས་ཀྱི་སེམས་ཤེས་རྒྱུན་གཅིག་གིས་ཤེས་པ་
མེད་པར་འདོད་ལ། འདིར་སེམས་ཤེས་ཀྱི་རྒྱུན་གཅིག་གིས་ཞེས་སྦྱོར་དགོས་ཏེ། སྐད་ཅིག་མ་དང་པོ་ཤེས་
པའི་སེམས་ཤེས་ཀྱིས་གཉིས་པ་མི་ཤེས་པ་དང་། སྐད་ཅིག་མ་གཉིས་པ་ཤེས་པའི་སེམས་ཤེས་ཀྱིས་དང་པོ་མི་
ཤེས་པར་འདོད་དགོས་པ་ཡང་རང་གི་གྲུབ་མཐའི་དབང་གིས་ཡིན་པའི་ཕྱིར། དེ་ཡང་སྐད་ཅིག་མ་དང་པོ་
གཉིས་ཤེས་པའི་སེམས་ཤེས་ཀྱི་སྦྱོར་བ་བརྩམས་ཡུལ་གྱི་གང་ཟག་ཕ་རོལ་པོ་དེ་ཡང་སྦྱོར་ལམ་བཟོད་པ་བ་ལྟ་བུ་
ཞིག་ཡིན་ན་རྟེན་གྱི་གང་ཟག་དེས་སེམས་ཤེས་འགྲུབ་པ་དང་ཕ་རོལ་པོའི་རྒྱུད་ལ་མཐོང་ལམ་སྐད་ཅིག་མ་དང་པོ་
སྐྱེས་པ་དུས་མཉམ་པ་སྲིད་པས་དེའི་དབང་དུ་བྱས་ཀྱི། སྦྱོར་བ་བརྩམ་ཡུལ་གྱི་གང་ཟག་དེ་མཐོང་ལམ་པ་ལྟ་བུ་
ཞིག་ཡིན་ན་ནི་སྐད་ཅིག་མ་དང་པོ་གཉིས་ཤེས་མི་ཤེས་ཏེ། མཐོང་ལམ་ཐོབ་མ་ཐག་པ་ལྟ་བུའི་སེམས་ཤེས་པའི་
460



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ། །
ཕྱིར་དུ་སེམས་ཤེས་ཀྱི་སྦྱོར་བ་བརྩམས་ནས་སེམས་ཤེས་འགྲུབ་པའི་ཚེ་ཡུལ་དེའི་རྒྱུད་ལ་སྐད་ཅིག་མ་དང་པོ་
གཉིས་ནི་ངེས་པར་འདས་དགོས་པས། དེ་གཉིས་ལས་གཞན་པའི་རིགས་མཐུན་གྱི་སྐད་ཅིག་མ་གང་ཡང་རུང་
བ་གཉིས་ཤེས་པ་ཡིན་ནོ། ། དེ་བཞིན་དུ། བསེ་རུ་ལྟ་བུའི་རང་སངས་རྒྱས་ནི་ཉན་ཐོས་ལས་དབང་པོ་རྣོ་བས་
སྦྱོར་བ་འབད་རྩོལ་ཆེར་མ་དགོས་པས་དེའི་ཕ་རོལ་སེམས་ཤེས་ཀྱི་རྒྱུན་གཅིག་གིས་མཐོང་ལམ་སྐད་ཅིག་མ་དང་
པོ་གཉིས་རིག་པའི་རྗེས་སུ་སླར་ཡང་སྐད་ཅིག་མ་ལྔའི་བར་ལ་མངོན་ཤེས་འགྲུབ་སྟེ་སྐད་ཅིག་མ་བརྒྱད་པ་དང་
གསུམ་རིག་པ་ཡོད་ལ། དེ་ལྷག་དགུ་པ་སོགས་ནི་མི་རིག་སྟེ་སྦྱོར་བ་གཞན་གྱིས་སྒྲུབ་དགོས་པར་མ་ཟད་དེ་ནས་
དུབ་པས་སྐད་ཅིག་མ་བདུན་ལ་ཡང་སྦྱོར་བ་མི་རྫོགས་པའི་ཕྱིར་ཞེས་འདོད་དོ། ། དེ་ལྟར་ཉན་ཐོས་ཀྱི་ཕ་རོལ་
སེམས་ཤེས་ཀྱི་རྒྱུན་གཅིག་གིས་མཐོང་ལམ་སྐད་ཅིག་མ་དང་པོ་གཉིས་དང་། བསེ་རུ་ལྟ་བུའི་རང་རྒྱལ་གྱི་
སེམས་ཤེས་རྒྱུན་གཅིག་གིས་སྐད་ཅིག་མ་དང་པོ་གཉིས་དང་སླར་ཡང་སྦྱོར་བ་བརྩམས་ནས་སེམས་ཤེས་འགྲུབ་
པའི་ཚེ་བརྒྱད་པ་རིག་པར་བཤད་པ་ཡང་མཚན་གཞིར་བཟུང་བ་ཙམ་ལས། དེར་ངེས་པ་ནི་མ་ཡིན་ཏེ།
ཉན་ཐོས་ཀྱིས་རིགས་མཐུན་པའི་སྐད་ཅིག་མ་གཉིས་དང་། རང་རྒྱལ་གྱིས་རིགས་མཐུན་གཉིས་དང་རིགས་མི་
མཐུན་པ་གཅིག་སྟེ་གསུམ་ཅི་རིག་པ་ཤེས་པ་ཡོད་པའི་ཕྱིར་ཏེ། འགྲེལ་པ་མངོན་པའི་རྒྱན་ལས། ཉན་རང་
གཉིས་ཀ་ལ་ཡང་སྐད་ཅིག་མ་དང་པོ་གཉིས་ཤེས་པར་བཤད་པ་ནི་མཚོན་པ་སྟེ། ཉན་ཐོས་ཀྱིས་ནི་རིགས་
མཐུན་པའི་སྐད་ཅིག་མ་གཉིས་ཅི་རིགས་པར་ཤེས་པར་འགྱུར་ལ། རང་རྒྱལ་གྱིས་ནི་རིགས་མཐུན་པ་གཉིས་
དང་མི་མཐུན་པ་གཅིག་སྟེ་གསུམ་ཅི་རིགས་པར་ཤེས་པར་འགྱུར་རོ། ། ཞེས་གསུངས་པའི་ཕྱིར་རོ། ། དེ་ལ་ཁོ་ན་
རེ། ཉན་ཐོས་ཀྱི་སེམས་ཤེས་ཀྱིས་རིགས་མི་མཐུན་གྱི་སྐད་ཅིག་མ་གཅིག་ཤེས་པ་ཡོད་པར་ཐལ། གང་ཟག་
འདིའི་སེམས་ཤེས་པར་བྱའོ་སྙམ་ནས་སེམས་ཤེས་ཀྱིས་སྦྱོར་བ་བརྩམས་ཏེ་མངོན་ཤེས་འགྲུབ་པ་དང་དུས་མཉམ་
དུ་ཆོས་ཤེས་རྗེས་ཤེས་གང་རུང་གཅིག་སྐྱེས་པ་སྲིད་པས། དེ་ཤེས་ན་རིགས་མི་མཐུན་གྱི་སྐད་ཅིག་མ་གཅིག་
ཤེས་པ་ཡིན་པའི་ཕྱིར་ཟེར་ན། རྟགས་མ་གྲུབ་སྟེ། དེ་ནི་སྔར་རིགས་མི་མཐུན་གྱི་སྐད་ཅིག་མ་གཞན་ཤེས་པ་
སྔོན་དུ་མ་སོང་བས་ཆོས་ཤེས་རྗེས་ཤེས་གང་རུང་གཅིག་ཙམ་ཤེས་པ་ལ་རིགས་མཐུན་དང་རིགས་མི་མཐུན་ཤེས་
མི་ཤེས་ཀྱི་ཐ་སྙད་མི་བྱེད་དེ། ། ཁོ་ན་རེ། ཕ་རོལ་སེམས་ཤེས་ཀྱི་ཡུལ་ལ་གཟུགས་མེད་ཀྱི་སེམས་ཀྱང་ཡོད་པར་
ཐལ། གང་ཟག་འདིའི་སེམས་ཤེས་པར་བྱའོ་སྙམ་པའི་སེམས་ཤེས་ཀྱི་སྦྱོར་བ་བརྩམས་ཏེ་སེམས་ཤེས་འགྲུབ་པ་
461



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དང་ཕ་རོལ་པོའི་རྒྱུད་ལ་གཟུགས་མེད་ཀྱི་དངོས་གཞི་མངོན་དུ་གྱུར་བ་དུས་མཉམ་པ་སྲིད་པས། དེ་འདྲ་བའི་
སེམས་ཤེས་ཀྱིས་གཟུགས་མེད་ཀྱི་དངོས་གཞིས་བསྡུས་པའི་སེམས་མི་ཤེས་ན། དེ་འདྲ་བའི་སེམས་ཤེས་ཀྱི་ཡུལ་
གཞན་མེད་པའི་ཕྱིར་དང་། དེ་འདྲ་བའི་སྦྱོར་བ་བརྩམས་པའང་སྲིད་དེ། སྦྱོར་བ་ནི་སྤྱི་ལ་དམིགས་པ་ཡིན་
གྱི་བྱེ་བྲག་ནི་མ་ཡིན་པའི་ཕྱིར། ཞེས་གསུངས་པའི་ཕྱིར་ཟེར་ན། དེ་འདྲ་བའི་དོགས་པ་སྐྱེ་བ་ནི་བདེན་མོད།
འོན་ཀྱང་དེ་ནི་ཞིབ་ཏུ་མ་བརྟགས་པའི་སྐྱོན་ཏེ། གང་ཟག་འདིའི་སེམས་ཤེས་པར་བྱའོ་སྙམ་པའི་སེམས་ཤེས་
ཀྱིསྦྱོར་བ་བརྩམས་ཡང་། ཕ་རོལ་པོའི་རྒྱུད་ལ་གཟུགས་མེད་ཀྱི་དངོས་གཞི་སྐྱེ་བ་ལ་མངོན་དུ་ཕྱོགས་པའི་
མཚན་མ་མཐོང་ན་སེམས་ཤེས་འགྲུབ་མི་སྲིད་པས་དེ་འདྲ་བའི་སྦྱོར་བ་བརྩམས་ནས་སེམས་ཤེས་འགྲུབ་པ་དང་ཕ་
རོལ་པོའི་རྒྱུད་ལ་གཟུགས་མེད་ཀྱི་དངོས་གཞི་མངོན་དུ་གྱུར་པ་དུས་མཉམ་པ་མེད་པའི་ཕྱིར་ཏེ། དཔེར་ན།
གང་ཟག་འདིའི་སེམས་ཤེས་པར་བྱའོ་སྙམ་པའི་སེམས་ཤེས་ཀྱི་སྦྱོར་བ་བརྩམས་ཏེ་ཕ་རོལ་པོའི་རྒྱུད་ལ་སེམས་མེད་
ཀྱི་སྙོམས་འཇུག་གཉིས་གང་རུང་ཞིག་མངོན་དུ་གྱུར་བའམ་མངོན་དུ་གྱུར་བ་ལ་ཕྱོགས་པའི་མཚན་མ་མཐོང་བ་ན་
ཡང་སེམས་ཤེས་མི་འགྲུབ་པ་བཞིན་ནོ། ། དེ་བཞིན་དུ་གང་ཟག་འདིའི་སེམས་ཤེས་པར་བྱའོ་སྙམ་པའི་འོག་མའི་
སས་བསྡུས་ཀྱི་སེམས་ཤེས་ཀྱི་སྦྱོར་བ་བརྩམས་ཏེ་ཕ་རོལ་པོའི་རྒྱུད་ལ་བསམ་གཏན་གོང་མའི་སེམས་མངོན་དུ་གྱུར་
པའམ་མངོན་དུ་གྱུར་པ་ལ་ཕྱོགས་པའི་མཚན་མ་མཐོང་བ་ན། དེ་འདྲའི་སྦྱོར་བ་དེ་ཉིད་ཀྱིས་སེམས་ཤེས་
འགྲུབ་མི་སྲིད་དེ། གོང་མའི་སེམས་དེ་འོག་མའི་སེམས་ཤེས་ཀྱི་ཡུལ་མ་ཡིན་པའི་ཕྱིར་དང་། ཡུལ་མེད་པའི་
སེམས་ཤེས་ཀྱང་མི་སྲིད་པའི་ཕྱིར། གཞན་ཡང་སེམས་ཤེས་ཐོབ་པའི་གང་ཟག་ཡིན་ན། སྤྲུལ་པ་ལ་སྤྲུལ་པར་
ངེས་པ་རྙེད་པས་ནི་མ་ཁྱབ་པས། དེས་ན་སྒྱུ་མ་མཁན་གྱིས་རྡོ་ཤིང་གང་ཟག་ཏུ་སྤྲུལ་བ་ཞིག་ལ་སེམས་ཤེས་ཐོབ་
པའི་གང་ཟག་གིས་དམིགས་ནས། འདིའི་སེམས་ཤེས་པར་བྱའོ་སྙམ་པའི་སེམས་ཤེས་ཀྱི་སྦྱོར་བ་བརྩམས་པའི་
ཚེ། སྤྲུལ་པ་ནི་སེམས་ལྡན་མིན་པས་སེམས་ཤེས་འགྲུབ་པའི་སྐབས་མེད་པ་དང་མཚུངས་སོ། ། སངས་རྒྱས་
བཅོམ་ལྡན་འདས་རྣམས་ནི་སྦྱོར་བ་འབད་རྩོལ་ལ་མ་ལྟོས་པར་མཐོང་ལམ་གྱི་ཡེ་ཤེས་སྐད་ཅིག་མ་ཀུན་མཁྱེན་
པར་འགྱུར་བ་ཡིན་ནོ། །
462



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ།
ལསལང
ཟད་པ་ཤེས་པ་དང་མི་སྐྱེ་བ་ཤེས་པའི་ཁྱད་པར། །
ཟད་པ་ཤེས་པ་བདེན་རྣམས་ལ། ། ཞེས་སོགས་ཀྱི་སྐབས་སུ། ཟད་པ་ཤེས་པ་དང་མི་སྐྱེ་བ་ཤེས་པའི་ཁྱད་
པར་ཇི་ལྟར་ཞེ་ན། ཟད་པ་ཤེས་པ་ནི་བདག་གིས་སྡུག་བསྔལ་ཤེས་སོ། ། ཀུན་འབྱུང་སྤངས་སོ། ། འགོག་པ་
མངོན་དུ་བྱས་སོ། ། ལམ་བསྒོམས་སོ་ཞེས་མཉམ་བཞག་གི་གནས་སྐབས་སུ་རྟོགས་པ་མ་ཟད། མཉམ་གཞག་
ལས་ལངས་པའི་རྗེས་ཐོབ་ཀྱི་གནས་སྐབས་སུ་ཡང་དེ་ལྟར་དུ་ངེས་ཤེས་འདྲེན་ནུས་པ་དང་། མི་སྐྱེ་བ་ཤེས་པ་ནི། །
མཉམ་བཞག་གི་ཚེ་སྡུག་བསྔལ་ཤེས་པར་བྱས་ཏེ་སླར་ཤེས་པར་བྱར་མེད་དོ། ། ཞེས་སོགས་སུ་རྟོགས་པ་མ་ཟད་
རྗེས་ཐོབ་ཀྱི་ཚེ་ཡང་དེ་ལྟར་ངེས་པ་འདྲེན་ནུས་པའོ། ། འདི་ལ་འགྲེལ་པ་མངོན་པའི་རྒྱན་དུ། མཉམ་བཞག་གི་
ཚེ་དེ་ལྟར་རྟོགས་པ་ལས་ལངས་པའི་རྗེས་ཐོབ་ཀྱི་ཤེས་པས་ངེས་པ་ནི་མི་སྐྱེ་བ་ཤེས་པའི་བློར་ཁ་ཆེ་བས་འདོད་
དོ། ། ཞེས་གསུངས་པའི་དོན་ནི་གོང་དུ་བཤད་མ་ཐག་པ་ལྟར་ཟད་པ་དང་སྐྱེ་བ་ཤེས་པ་གཉིས་ཀྱིས་མཉམ་བཞག་
ཏུ་དེ་ལྟར་རྟོགས་པ་བཞིན་རྗེས་ཐོབ་ཀྱི་ཚེ་ཡང་ངེས་པ་སོ་སོ་ནས་འདྲེན་ནུས་པའི་དོན་ཡིན་པ་ལས། མཉམ་
བཞག་གི་ཚེ་དེ་ལྟར་རྟོགས་པའི་ཤེས་པ་གཉིས་པོ་རིམ་པ་བཞིན་ཟད་པ་དང་མི་སྐྱེ་བ་ཤེས་པ་མིན་པ་དང་། རྗེས་
ཐོབ་ཀྱི་ཚེ་དེ་ལྟར་དུ་ངེས་པའི་ཤེས་པ་གཉིས་པ་ཟད་མི་སྐྱེ་ཤེས་སུ་བཤད་པ་ནི་མ་ཡིན་ནོ། ། །
མསམs
ཤེས་པ་བཅུར་འཇོག་པའི་རྒྱུ་མཚན།
རང་བཞིན་དང་ནི་གཉེན་པོ་དང་། ། ཞེས་སོགས་ཀྱིས་ཤེས་པ་བཅུར་འཇོག་པའི་རྒྱུ་མཚན་བཤད་པ་སྟེ།
ཟག་བཅས་ཀྱི་རང་བཞིན་ལས་ཀུན་རྫོབ་ཤེས་པ་དང་། གཉེན་པོའི་སྒོ་ནས་ཆོས་ཤེས་རྗེས་ཤེས་གཉིས་དང་།
རྣམ་པ་མི་འདྲ་བའི་སྒོ་ནས་སྡུག་བསྔལ་ཤེས་པ་དང་ཀུན་འབྱུང་ཤེས་པ་གཉིས་འཇོག་སྟེ། དེ་གཉིས་རྣམ་པ་མི་
རྟག་པ་སོགས་མི་འདྲ་བ་ལས་དམིགས་པ་ཉེར་ལེན་གྱི་ཕུང་པོ་ལ་དམིགས་པར་མཚུངས་པའི་ཕྱིར། རྣམ་པ་
དང་དམིགས་པ་གཉིས་ཀ་མི་འདྲ་བ་ལས་འགོག་པ་ཤེས་པ་དང་ལམ་ཤེས་པ་གཉིས་དང་། སྦྱོར་བ་ལས་ཕ་རོལ་
སེམས་ཤེས་དང་། བྱ་བ་བྱས་པ་ཉིད་ལས་ཟད་པ་ཤེས་པ་དང་། ཟད་པ་ཤེས་པས་སྐལ་མཉམ་གྱི་རྒྱུ་བྱས་པ་
ལས་མི་སྐྱེ་བ་ཤེས་པ་འཇོག་པའི་ཕྱིར་རོ། །
463



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
སྒོམ་པའི་ལམ་ལ་འགོག་པའམ། ། ཞེས་སོགས་ཀྱི་སྐབས་སུ། ཆོས་ཤེས་ཞེས་བྱ་བ་ནི་སྤྱིར་བཏང་གཙོ་ཆེ་
བ་འདོད་པའི་གཉེན་པོ་ཡིན་མོད་ཀྱང་། སྒོམ་ལམ་གྱི་ངོ་བོར་གྱུར་པའི་འགོག་པ་ཆོས་ཤེས་དང་། ལམ་ཆོས་
ཤེས་གཉིས་ཀྱིས་ནི་ཁམས་གསུམ་གའི་གཉེན་པོ་བྱེད་པ་སྲིད་དེ། འདོད་པའི་རྟེན་ཅན་གྱི་འཕགས་པ་འགའ་
ཞིག་གི་འདོད་པའི་སྒོམ་སྤང་དགུ་འགོག་ལམ་ཆོས་ཤེས་གང་རུང་ལ་བརྟེན་ནས་རིམ་གྱིས་སྤངས་པའི་རྗེས་སུ་
ཁམས་གོང་མ་གཉིས་ཀྱི་སྒོམ་སྤང་ཡང་སྔར་འདྲིས་པའི་ལམ་དེ་ཉིད་ལ་བརྟེན་ནས་སྤོང་བ་སྲིད་པའི་ཕྱིར་རོ། །
འགོག་ལམ་ཆོས་ཤེས་ཞེས་སྨོས་པས་སྡུག་ཀུན་ཆོས་ཤེས་གཉིས་ཀྱིས་གོང་མའི་གཉེན་པོ་བྱེད་པ་མི་སྲིད་པར་བསྟན་
པ་སྟེ། དེ་གཉིས་ཀྱི་དམིགས་ཡུལ་ནི། འདོད་པའི་བདེན་པ་དང་པོ་གཉིས་ཁོ་ནར་ངེས་པའི་ཕྱིར་རོ། ། སྒོམ་
ལམ་ཞེས་སྨོས་པས་མཐོང་ལམ་གྱི་ངོ་བོར་གྱུར་པའི་འགོག་ལམ་ཆོས་ཤེས་ཀྱིས་ཀྱང་གོང་མའི་གཉེན་པོ་མི་བྱེད་
པར་བསྟན་ལ། དེ་བཞིན་ཆོས་ཤེས་ཞེས་སྨོས་པས་ནི་སྒོམ་ལམ་རྗེས་ཤེས་ཀྱིས་ཀྱང་འདོད་པའི་གཉེན་པོ་བྱེད་
མི་སྲིད་པར་བསྟན་པ་སྟེ། འདོད་པའི་མཐོང་སྒོམ་གྱི་སྤངས་བྱ་ནི་ཆོས་བཟོད་དང་ཆོས་ཤེས་ཀྱིས་སྤོང་བའི་
ཕྱིར་རོ། །
ཤེས་པ་བཅུ་པོ་མི་རྟག་བཅུ་དྲུག་གང་གི་རྣམ་པ་ཅན་ཡིན་མིན་དཔྱད་པ།
ཆོས་ཤེས་པ་དང་རྗེས་སུ་ཤེས། ། རྣམ་པ་བཅུ་དྲུག ཞེས་སོགས་ཀྱི་སྐབས་སུ། ཆོས་ཤེས་རྗེས་ཤེས་
གཉིས་ལ་ནི་རྣམ་པ་མི་རྟག་ལ་སོགས་བཅུ་དྲུག་གི་རྣམ་པ་ཅན་ཡོད་ལ། ཀུན་རྫོབ་ཤེས་པ་ནི་སྦྱོར་ལམ་གྱི་ངོ་བོར་
གྱུར་བ་ལ་བཅུ་དྲུག་པོ་དེའི་རྣམ་པ་ཅན་ཡོད་ཅིང་། གནས་སྐབས་གཞན་དུ་ནི་ཅི་རིགས་པ་སྟེ་མ་ངེས་སོ། །
བདེན་བཞི་ཤེས་པ་ནི་རང་རང་གི་བདེན་པའི་རྣམ་པ་ཅན་ཏེ་བཞི་བཞི་ཡོད་དོ། ། ཕ་རོལ་སེམས་ཤེས་ཟག་མེད་
ཀྱང་ལམ་ཤེས་པ་ཡིན་པས་ལམ་བདེན་གྱི་རྣམ་པ་བཞི་པ་ཅན་འབྱུང་ངོ༌། ། དྲི་བཅས་སམ་ཟག་བཅས་ཀྱི་ཕ་རོལ་
སེམས་ཤེས་ནི་རང་གི་ཤེས་བྱ་སེམས་དང་སེམས་བྱུང་རང་རང་གི་མཚན་ཉིད་ཀྱི་རྣམ་པ་ཅན་ཏེ། དེ་ཡང་
སེམས་འཛིན་པའི་ཚེ་སེམས་བྱུང་མི་འཛིན་ལ་སེམས་བྱུང་འཛིན་པའི་ཚེ་སེམས་མི་འཛིན་ཞིང་། སེམས་བྱུང་
ཡང་ཚོར་བ་འཛིན་པའི་ཚེ་འདུ་ཤེས་མི་འཛིན་པ་ལ་སོགས་པ་སྟེ། དེ་ནི་ཟག་མེད་ལ་ཡང་མཚུངས་པས་ན་
སེམས་ཤེས་ཟག་བཅས་ཟག་མེད་གཉིས་ཀས་སེམས་དང་སེམས་བྱུང་རྫས་རེ་རེ་བ་སྤྱོད་ཡུལ་དུ་བྱེད་པ་ལས་གཉིས་
464



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ།
དང་གསུམ་ལ་སོགས་པ་དུས་གཅིག་ལ་ཡུལ་དུ་མི་བྱེད་དོ། ། ཞེས་པ་ནི་བྱེ་བྲག་སྨྲ་བའི་འདོད་ཚུལ་ལོ། ། འདི་ལ་
གཞན་དག་གིས་མདོ་དང་འགལ་བ་སོགས་ཀྱི་སྐྱོན་བརྗོད་པ་དང་། དེ་ལ་བྱེ་བྲག་སྨྲ་བས་འགལ་བ་སྤོང་ཚུལ་
སོགས་ཡོད་ཀྱང་མང་བས་འཇིགས་པས་མ་སྤྲོས་ཏེ། ཤེས་པར་འདོད་ན་རྒྱས་འགྲེལ་རྣམས་སུ་བལྟའོ། ། གཞན་
ཡང་བྱེ་བྲག་སྨྲ་བས་ཕ་རོལ་སེམས་ཤེས་ཀྱིས་སེམས་འདི་ཆགས་པ་དང་བཅས་པའོ། ། ཞེས་ཤེས་ཀྱི་གཟུགས་
སོགས་ཡུལ་འདི་ལ་ཆགས་པའོ། ། ཞེས་སེམས་དེའི་དམིགས་ཡུལ་ནི་མི་ཤེས་ཏེ། གཟུགས་སོགས་ལ་དམིགས་
པས་ཕ་རོལ་སེམས་ཤེས་མ་ཡིན་པར་འགྱུར་རོ། ། ཞེས་འདོད་དོ། ། དེས་ན་ཕ་རོལ་སེམས་ཤེས་ཐམས་ཅད་ཀྱི་ཡུལ་
ནི་ཟག་བཅས་ཟག་མེད་ཀྱི་སེམས་སེམས་བྱུང་གང་རུང་ཁོ་ན་དང༌། དེ་ཡང་དུས་ད་ལྟར་བ་དང་། རང་གི་
མཚན་ཉིད་ཙམ་འཛིན་པ་དང་། སེམས་ཤེས་དེ་ལ་ལྟོས་པའི་ཕ་རོལ་པོའི་རྒྱུད་ཀྱིས་བསྡུས་པ་ཞིག་དགོས་ཀྱི་
གཟུགས་ལ་ སོགས་ པ་ དང་། སྤྱིའི་ མཚན་ ཉིད་ དང་། འདས་ མ་ འོངས་ དང་། རང་ གི་ རྒྱུད་ དང་།
གཟུགས་མེད་རྣམས་ལ་དམིགས་པ་མེད་པ་དང་། སེམས་ཤེས་རང་ཉིད་ཀྱང་ས་བསམ་གཏན་གྱི་དངོས་གཞིས་
བསྡུས་པས་ན་དངོས་གཞི་མ་ཐོབ་པའི་ཆགས་བཅས་པ་ལ་ཕ་རོལ་སེམས་ཤེས་མེད་པ་དང་། ལུས་ལ་བརྟེན་
ནས་སྒྲུབ་དགོས་པས་ལུས་རྟེན་ཀྱང་ཁམས་འོག་མ་གཉིས་གང་རུང་གི་རྟེན་ཅན་དང་། ལམ་ཡང་སྒོམ་ལམ་གྱི་
སྦྱོར་བ་དང་། རྣམ་གྲོལ་དང་། ཁྱད་པ་ཅན་གྱི་ལམ་སོགས་ལ་མ་གཏོགས། མཐོང་ལམ་དང་
། བསམ་
གཏན་གྱི་ཉེར་བསྡོགས་དང་། བར་ཆད་མེད་ལམ་དང་། ཟད་པ་དང་མི་སྐྱེ་བ་ཤེས་པ་རྣམས་ལ་མེད་པ་དང་།
རྣམ་པ་ཡང་ཟག་མེད་རྣམས་ལམ་བདེན་གྱི་རྣམ་པ་ཅན་ཡིན་པས་སྨོན་པ་མེད་པའི་རྣམ་པ་ཅན་ཡིན་གྱི་སྟོང་པ་
དང་མཚན་མེད་ཀྱི་རྣམ་པ་ཅན་མེད་པར་འདོད་དོ། ། འདི་དག་ཀྱང་གྲུབ་མཐའི་འདོད་ཚུལ་ཡིན་པ་ལས་འགའ་
ཞིག་འཐད་པར་ནི་མི་མངོན་ཏེ། དཔེར་ན་སེམས་ཤེས་ཀྱིས་སེམས་འདོད་ཆགས་དང་བཅས་པ་ཤེས་ཀྱང་ཡུལ་
གང་ལ་ཆགས་པ་མི་ཤེས་ན། དེ་བཞིན་དུ་ཡུལ་གང་ལ་ཞེ་སྡང་བ་དང་། གང་ལ་མ་དད་པ་དང་། གང་ལ་
དད་པ་དང་། གང་ལ་ཐེ་ཚོམ་པ་སོགས་སེམས་མཐའ་དག་གི་དམིགས་པ་དང་། རྣམ་པ་དང་། འཛིན་
ཚུལ་སོགས་གང་ཡང་མི་ཤེས་པར་སེམས་ཙམ་པོ་བ་ཞིག་ཡུལ་དུ་བྱེད་པར་འགྱུར་ལ། དེ་ལྟ་ན་སེམས་ཀྱིས་
བསམ་པ་ཇི་ལྟ་བ་བཞིན་ཤེས་པའི་ཕ་རོལ་སེམས་ཤེས་མེད་པར་ཐལ་བ་དང་། འདས་མ་འོངས་ཀྱི་སེམས་དང་།
གཟུགས་མེད་ཀྱི་སེམས་རྣམས་ཕ་རོལ་སེམས་ཤེས་ཀྱི་ཡུལ་དུ་འགྱུར་མི་སྲིད་ན། དེ་དག་ཤེས་པ་གང་གི་ཡང་
465



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མངོན་སུམ་གྱི་ཡུལ་དུ་འགྱུར་མི་སྲིད་པ་སོགས་རིགས་པའི་གནོད་བྱེད་མང་དུ་འཇུག་ལ། དེའི་ཕྱིར་འགྲེལ་པ་
མངོན་པའི་རྒྱན་ལས་ཀྱང་། འདི་དག་གི་རྒྱུ་མཚན་ཡང་བྱེ་བྲག་སྨྲ་བས་རྣམ་པར་བརྟགས་པ་ཁོ་ན་ཡིན་ཏེ།
ཡི་གེ་མང་བས་འཇིགས་པས་རྣམ་པར་དཔྱད་པ་ནི་མ་བྲིས་སོ། ། ཞེས་གསུངས་པ་ལྟར་ཏེ། དཔྱད་པ་འགའ་
ཞིག་ནི་འོག་ཏུ་ཟུར་ཙམ་ཞར་ལ་འགོད་པར་འགྱུར་རོ། ། །
ལྷག་མ་རྣམ་པ་བཅུ་བཞི་ཅན། ། ཞེས་སོགས་ཀྱི་སྐབས་སུ། ཟད་པ་དང་མི་སྐྱེ་བ་ཤེས་པ་གཉིས་ལ་ནི་
སྟོང་པ་དང་བདག་མེད་པའི་རྣམ་པ་ཅན་མེད་ལ། དེ་ལས་གཞན་པའི་རྣམ་པ་བཅུ་བཞི་པ་ཅན་ནི་ཡོད་དེ། །
ཟག་མེད་ཀྱི་ལམ་ལ་རང་གི་མཚན་ཉིད་ཀྱི་རྣམ་པ་གཞན་ཡོད་དམ་མེད་ཅེ་ན། ཁ་ཆེ་བ་རྣམས་ནི་ཟག་མེད་ལ་
རྣམ་པ་བཅུ་དྲུག་ལས་གཞན་མེད་པར་འདོད་ལ། ཉི་འོག་པ་རྣམས་ནི་བསྟན་བཅོས་ལས་དེ་དག་ལས་གཞན་
པའི་རྣམ་པ་ཡང་གསུངས་པའི་ཕྱིར་བཅུ་དྲུག་ལས་གཞན་ཡང་ཡོད་པར་འདོད་དོ། ། ཡང་མདོ་སྡེ་པ་ལ་སོགས་
པས་ནི། རྣམ་པ་བཅུ་དྲུག་པོ་དེ་དག་ཀྱང་མིང་གི་སྒོ་ནས་ཡིན་གྱི་རྫས་སུ་ནི་བདུན་དུ་འདུ་སྟེ། སྡུག་བདེན་གྱི་
རྣམ་པ་བཞི་རེ་རེ་དང་། བདེན་པ་གཞན་གསུམ་ལ་རྒྱུ་དང་། འགོག་པ་དང་། ལམ་གྱི་རྣམ་པ་རེ་རེ་ལས་
གཞན་དུ་མེད་དེ། ལྷག་མ་རྣམས་དང་པོའི་མིང་གི་རྣམ་གྲངས་ཙམ་ཡིན་པའི་ཕྱིར་ཞེས་འདོད་ལ། བྱེ་བྲག་
སྨྲ་བས་ནི་དོན་དམ་པར་རྫས་སུ་རྣམ་པ་བཅུ་དྲུག་ཡོད་པར་འདོད་དོ། ། བཅུ་དྲུག་པོ་རེ་རེའི་འཇོག་ཚུལ་ཡང་རྐྱེན་
ལ་རག་ལུས་པའི་ཕྱིར་མི་རྟག་པའོ། ། ཞེས་སོགས་བཤད་དེ་ཞིབ་པར་འདོད་ན་རྒྱས་འགྲེལ་རྣམས་ལས་ཤེས་སོ། །
རྣམ་པ་ཤེས་རབ་དང་བཅས་པའི། ། ཞེས་སོགས་ཀྱི་སྐབས་ཀྱི་འགྲེལ་པ་རྣམས་སུ། རྣམ་པ་ཉིད་གང་ཞེ་
ན། རྣམ་པ་ནི་ཤེས་རབ་ཡིན་ལ། ཞེས་གསུངས་པའི་དོན། ཡུལ་གྱི་རྣམ་པ་འཛིན་པར་བྱེད་པའི་ཡུལ་
ཅན་གྱི་གཙོ་བོ་ཤེས་རབ་ཡིན་པ་ལ་དགོངས་ནས་བར་གྱི་ཚིག་མི་མངོན་པར་བསྡུས་ནས་གསུངས་པ་ལས་རྣམ་པ་
ཞེས་པ་དེ་ཤེས་རབ་ཡིན་ཞེས་པའི་དོན་ནི་མ་ཡིན་པས་དེ་ལྟར་དུ་གོ་ན་ནི་ནོར་བ་ཆེན་པོར་འགྱུར་ཏེ་རྒྱུ་མཚན་ཤེས་
སླའོ། ། ཡུལ་གྱི་རྣམ་པ་དེ་དག་གཙོ་བོར་ཤེས་རབ་ཀྱིས་འཛིན་ཀྱང་དེ་ཁོ་ནར་མ་ངེས་ཏེ་ཤེས་རབ་དེ་དང་མཚུངས་
ལྡན་གྱི་དམིགས་བཅས་སེམས་དང་སེམས་བྱུང་གཞན་རྣམས་ཀྱིས་ཀྱང་འཛིན་པར་བྱེད་ལ། དེ་དག་གི་གཟུང་
བྱའི་ཡུལ་ལ་ནི་ཡོད་པ་ཐམས་ཅད་འབྱུང་ངོ༌། ། དེས་ན་བྱེ་བྲག་སྨྲ་བ་འགའ་ཞིག ། ཤེས་རབ་ནི་རྣམ་པ་དང་
བཅས་པ་དང་འཛིན་པ་དང་བཟུང་བར་བྱ་བ་གསུམ་ག་དང་། ཤེས་རབ་ལས་གཞན་པའི་སེམས་སེམས་བྱུང་
466



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ།
རྣམས་འཛིན་པ་དང་གཟུང་བྱ་ཡིན་ཀྱང་རྣམ་བཅས་མིན་པ་དང་། དམིགས་པ་མེད་པའི་ཆོས་རྣམས་བཟུང་བྱ་
ཁོ་ན་ཡིན་པར་འདོད་པ་ནི་སྐབས་འདིར་རང་ལུགས་སུ་ཁས་ལེན་མི་རིགས་ཏེ། དེ་ལྟར་འདོད་ན་མདོ་སྡེ་པས་
སྐྱོན་འཕེན་པ་ལྟར། སེམས་དང་སེམས་བྱུང་མཚུངས་ལྡན་རྣམ་པ་ལྔ་མཚུངས་སུ་འདོད་པ་དང་འགལ་བར་
འགྱུར་རོ། །
ཤེས་པ་བཅུ་པོ་དགེ་སོགས་གང་ཡིན་དཔྱད་པ།
དང་པོ་རྣམ་གསུམ་གཞན་རྣམས་དགེ ། ཞེས་སོགས་ཀྱི་སྐབས་སུ། ཤེས་པ་བཅུ་ལས་ཀུན་རྫོབ་ཤེས་
པལ་ནི་དགེ་མི་དགེ་ལུང་མ་བསྟན་གསུམ་ཆར་ཡོད་ལ། ལྷག་མ་དགུ་ནི་དགེ་བ་འབའ་ཞིག་གོ། ཡང་།
ཀུན་རྫོབ་ཤེས་པ་ནི་འདོད་པ་ནས་སྲིད་རྩེའི་བར་གྱི་ས་ཐམས་ཅད་དུ་ཡོད་ལ། ཆོས་ཤེས་ནི་བསམ་གཏན་ས་
དྲུག་དང་། རྗེས་ཤེས་ས་དགུ་ཆར་དང་། གཟུགས་མེད་དང་པོ་གསུམ་གྱིས་བསྡུས་པའི་བདེན་བཞི་ཤེས་པ་
རྗེས་ཤེས་ཕྱོགས་ལྟ་བའི་ངོ་བོར་གྱུར་པ་རྣམས་སྒོམ་ལམ་ཁོ་ནས་བསྡུས་པ་སོགས་གོང་དང་མཚུངས་སོ། ། འདིའི་
ཐད་ཀྱི་འགྲེལ་པ་མངོན་པའི་རྒྱན་དུ། གཟུགས་མེད་དང་པོ་གསུམ་གྱིས་བསྡུས་པའི་བདེན་པ་བཞི་ཤེས་ནི་རྗེས་
ཤེས་ཀྱི་ཕྱོགས་སྒོམ་ལམ་གྱིས་བསྡུས་པ་ཁོ་ན་ཡོད་དོ། ། ཞེས་གསུངས་པའི་དོན་ནི་གོང་དུ་བཤད་མ་ཐག་པ་ལྟར།
གཟུགས་མེད་དང་པོ་གསུམ་གྱིས་བསྡུས་པའི་བདེན་བཞི་ཤེས་པ་རྗེས་ཤེས་ཕྱོགས་ལྟ་བའི་ངོ་བོར་གྱུར་པ་རྣམས་
སྒོམ་ལམ་ཁོ་ན་ཡིན་པའི་དོན་མ་གཏོགས། གཟུགས་མེད་དང་པོ་གསུམ་གྱིས་བསྡུས་པའི་བདེན་བཞི་ཤེས་པ་ལ་
རྗེས་ཤེས་སྒོམ་ལམ་མ་གཏོགས་མེད་པའི་དོན་ནི་གཏན་ནས་མ་ཡིན་ཏེ། གལ་ཏེ་དེ་ལྟར་ཡིན་ན་གཟུགས་མེད་
དང་པོ་གསུམ་གྱི་སས་བསྡུས་པའི་ཟད་པ་དང་མི་སྐྱེ་བ་ཤེས་པ་ལ་རྗེས་ཤེས་ཀྱི་ངོ་བོར་གྱུར་པའི་བདེན་བཞི་ཤེས་པ་
མེད་པར་འདོད་དགོས་ལ། དེ་ལྟར་ན། དེ་གཉིས་དང་པོར་སྐྱེས་པ་ནི། ། སྡུག་བསྔལ་རྒྱུ་རྗེས་ཤེས་པ་ཡིན། །
ཞེས་དེ་གཉིས་དང་པོར་སྐྱེས་པ་དེ་སྲིད་རྩེའི་སྡུག་ཀུན་རྗེས་ཤེས་ཁོ་ན་དང་། དེ་ཕྱིན་ཆད་བདེན་པ་བཞི་ཆར་ལ་
དམིགས་པ་ཡོད་པར་བཤད་ པ་ སོགས་དང་འགལ་བར་འགྱུར་པས་གོ་བ་ལེན་ཚུལ་མ་ནོར་བ་གལ་ཆེ་ཞིང་།
རྗེས་ཤེས་སྒོམ་ལམ་གྱིས་བསྡུ་ཚུལ་ལ་ཡང་གོང་དུ་བཀོད་པ་ལྟར་ལྟ་བའི་ངོ་བོར་གྱུར་བ་ཞེས་པའི་ཁྱད་པར་སྦྱོར་བ་
དགོས་ཏེ། ལྟ་བ་མ་ཡིན་པའི་ཆོས་ཤེས་དང་རྗེས་ཤེས་ལ་ཟད་པ་དང་མི་སྐྱེ་བ་ཤེས་པ་ཡོད་པ་སྔར་བཤད་ཟིན་པ་
a
467



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ལྟར་རོ། །
གཞན་ཡིད་ཤེས་པ་བསམ་གཏན་བཞི། ། ཞེས་སོགས་ཀྱི་སྐབས་སུ། ཕ་རོལ་སེམས་ཤེས་ནི་ས་བསམ་
གཏན་གྱི་དངོས་གཞི་བཞི་པོ་ཁོ་ན་ལས་གཞན་ན་མེད་ཅིང་། སེམས་ཤེས་དེ་ནི་ལུས་རྟེན་ཡང་འདོད་པ་དང་
གཟུགས་ཀྱི་རྟེན་ཅན་གང་རུང་ཁོ་ནའོ། ། ཆོས་ཤེས་ཀྱང་འདོད་པའི་རྟེན་ཅན་ཁོ་ན་ཡིན་ལ། ཕ་རོལ་སེམས་
ཤེས་དང་ཆོས་ཤེས་གཉིས་ལས་གཞན་པའི་ཤེས་པ་ལྷག་མ་བརྒྱད་ལ་ནི་ཁམས་གསུམ་གའི་རྟེན་ཅན་ཡོད་དོ། ། །
འགོག་བློ་དྲན་པ་ཉེར་གཞག་པ། ། ཞེས་སོགས་ཀྱི་སྐབས་སུ། འོ་ན། ཤེས་པ་དེ་དག་དྲན་པ་ཉེར་
གཞག་གང་གི་ངོ་བོ་ཡིན་ཞེ་ན། འགོག་པ་ཤེས་པའི་བློ་ནི་ཆོས་དྲན་པ་ཉེར་གཞག་གཅིག་པུའི་ངོ་བོ་ཡིན་ཅིང་།
ཕ་རོལ་སེམས་ཤེས་ལ་ནི་ལུས་ལ་དམིགས་པ་མེད་པས་ལུས་དྲན་པ་ཉེར་གཞག་མ་གཏོགས་གཞན་གསུམ་ག་ཡོད་
པ་དང་། འགོག་པ་དང་ཕ་རོལ་སེམས་ཤེས་གཉིས་ལས་གཞན་པའི་ཤེས་པ་ལྷག་མ་བརྒྱད་ལ་ནི་དྲན་པ་ཉེར་
གཞག་བཞི་ཀ་ཅི་རིགས་པ་ཡོད་དེ། ལམ་ཤེས་པའང་ཟག་མེད་ཀྱི་སྡོམ་པ་ལ་དམིགས་ན་ལུས་དྲན་པ་ཉེར་
གཞག་ཏུ་འགྱུར་ལ། གཞན་རྣམས་ནི་ཤེས་སླའོ། ། །
ཤེས་པ་དེ་དག་ཕན་ཚུན་གང་གི་དམིགས་པར་གང་འགྱུར་ཚུལ།
ཆོས་བློའི་སྤྱོད་ཡུལ་དགུ་ཡིན་ནོ། ། ཞེས་སོགས་ཀྱི་སྐབས་སུ། འོ་ན་ཤེས་པ་དེ་དག་ཕན་ཚུན་གང་གི་
དམིགས་པར་གང་འགྱུར་ཞེ་ན། ཆོས་ཤེས་སྤྱི་ཙམ་པ་དེའི་དམིགས་པའམ་སྤྱོད་ཡུལ་དུ་ཤེས་པ་དགུ་འགྱུར་ཏེ།
ལམ་ཆོས་ཤེས་ཀྱིས་རྗེས་ཤེས་མ་གཏོགས་པའི་ཟག་མེད་ཀྱི་ཤེས་པ་བདུན་དང་། སྡུག་བསྔལ་ཆོས་ཤེས་དང་།
ཀུན་འབྱུང་ཆོས་ཤེས་གཉིས་ཀྱིས་ཀུན་རྫོབ་ཤེས་པ་དང་། ཕ་རོལ་སེམས་ཤེས་ཟག་བཅས་གཉིས་ལ་དམིགས་
པའི་ཕྱིར་རོ། ། ལམ་ཤེས་པ་སྤྱི་ཙམ་དེའི་དམིགས་ཡུལ་ལ་ཡང་ཟག་མེད་ཀྱི་ཤེས་པ་དགུ་ཆར་འབྱུང་ཞིང་། ཀུན་
རྫོབ་ཤེས་པ་ནི་མི་འབྱུང་སྟེ། ལམ་ཤེས་དེས་ཟག་མེད་ཁོ་ན་ལ་དམིགས་པའི་ཕྱིར་རོ། ། རྗེས་ཤེས་ཀྱི་ཡུལ་དུའང་
ཆོས་ཤེས་མ་གཏོགས་པའི་དགུ་འབྱུང་ཞིང་། ཆོས་ཤེས་ནི་མ་ཡིན་ཏེ། ཆོས་རྗེས་བློ་ཕྱོགས་ཕན་ཚུན་མིན། །
ཞེས་འབྱུང་བའི་ཕྱིར་རོ། ། སྡུག་བསྔལ་ཤེས་པ་དང་། ཀུན་འབྱུང་ཤེས་པ་གཉིས་ཀྱི་ཡུལ་དུ་ནི་ཀུན་རྫོབ་ཤེས་པ་
དང་། སེམས་ཤེས་ཟག་བཅས་གཉིས་ཁོ་ན་འབྱུང་ངོ༌། ། ལྷག་མ་ཀུན་རྫོབ་ཤེས་པ་དང་། ཕ་རོལ་སེམས་ཤེས་
ལ་ལ་མE
468



་ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ།
དང༌། ཟད་པ་ཤེས་པ་དང་། མི་སྐྱེ་བ་ཤེས་པ་བཞིའི་ཡུལ་ནི་ཤེས་པ་བཅུ་པོ་ཐམས་ཅད་ཅི་རིགས་པའི་ཚུལ་
དུ་འབྱུང་ངོ༌། ། བཞི་པོ་དེ་ལས་གཞན་རྣམས་ཤེས་སླ་ལ། སེམས་ཤེས་ཀྱི་ཡུལ་དུ་བཅུ་འབྱུང་ཚུལ་ནི། སེམས་
ཤེས་ཟག་མེད་ཀྱི་ཡུལ་དུ་ཟག་མེད་ཀྱི་ཤེས་པ་དགུ་དང་། ཟག་བཅས་ཀྱི་ཡུལ་དུ་ཀུན་རྫོབ་ཤེས་པ་དང་སེམས་
ཤེས་ཟག་བཅས་འབྱུང་བའི་ཕྱིར་རོ། ། ཡང་། འགོག་པ་ཤེས་པ་གཅིག་པུའི་ཡུལ་དུ་ནི་ཤེས་པ་བཅུ་པོ་གང་ཡང་
མི་འབྱུང་སྟེ། དེ་ནི་སོ་སོར་བརྟགས་འགོག་ཁོ་ན་ལ་དམིགས་པའི་ཕྱིར་རོ། །
I
ཆོས་བཅུ་པོ་དེ་ལས་ཤེས་པ་གང་གི་ཡུལ་དུ་ཇི་ཙམ་འགྱུར་ཚུལ། །
ཆོས་བཅུ་དག་ནི་སྦྱར་བར་བྱ། ། ཞེས་སོགས་ཀྱི་སྐབས་སུ། ཆོས་བཅུ་ནི། ཟག་བཅས་འདོད་པ་དང་
གཟུགས་དང་། གཟུགས་མེད་དེ་ཁམས་གསུམ་གྱིས་བསྡུས་པའི་ཆོས་དང་། འདུས་བྱས་ཟག་མེད་དང་
བཅས་པའི་ཆོས་བཞི་པོ་རེ་རེ་ལ་མཚུངས་ལྡན་དང་མཚུངས་ལྡན་མ་ཡིན་པ་གཉིས་གཉིས་སུ་ཕྱེ་བས་བརྒྱད་དང་།
འདུས་མ་བྱས་ལ་སོ་སོར་བརྟགས་འགོག་དོན་དམ་པའི་དགེ་བ་དང་། ནམ་མཁའ་དང་སོ་སོར་བརྟགས་མིན་
དོན་དམ་པའི་ལུང་མ་བསྟན་གཉིས་སུ་ཕྱེ་བས་བཅུའོ། ། བཅུ་པོ་དེ་ལས་ཤེས་པ་གང་གི་ཡུལ་དུ་ཇི་ཙམ་འགྱུར་ཞེ་ན།
ཀུན་རྫོབ་ཤེས་པའི་ཡུལ་དུ་ནི་ཆོས་བཅུ་པོ་ཐམས་ཅད་འགྱུར། ཆོས་ཤེས་ཀྱི་ཡུལ་དུ་འདོད་པའི་མཚུངས་ལྡན་
ཡིན་མིན་གཉིས་དང་། ཟག་མེད་འདུས་བྱས་ཀྱི་མཚུངས་ལྡན་ཡིན་མིན་གཉིས། འདུས་མ་བྱས་དགེ་བ་སྟེ་ལྔ་
དང་། རྗེས་ཤེས་ཀྱི་ཡུལ་དུ་ཁམས་གོང་མ་གཉིས་ཀྱི་ཆོས་གཉིས་གཉིས་དང་། ཟག་མེད་འདུས་བྱས་ཀྱི་
གཉིས། འདུས་མ་བྱས་དགེ་བ་སྟེ་བདུན། སྡུག་བསྔལ་ཤེས་པ་དང་ཀུན་འབྱུང་ཤེས་པ་སོ་སོའི་ཡུལ་དུ་ཁམས་
གསུམ་གྱི་ཆོས་དྲུག་དྲུག འགོག་པ་ཤེས་པའི་ཡུལ་དུ་འདུས་མ་བྱས་དགེ་བ་གཅིག་པུ། ལམ་ཤེས་པའི་ཡུལ་དུ་
ཟག་མེད་འདུས་བྱས་ཀྱི་མཚུངས་ལྡན་ཡིན་མིན་གཉིས། ཕ་རོལ་སེམས་ཤེས་ཀྱི་ཡུལ་དུ་འདོད་གཟུགས་དང་
ཟག་མེད་ཀྱི་མཚུངས་ལྡན་གསུམ། ཟད་པ་དང་མི་སྐྱེ་བ་ཤེས་པ་སོ་སོའི་ཡུལ་དུ་འདུས་མ་བྱས་ལུང་མ་བསྟན་མ་
གཏོགས་པའི་དགུར་འགྱུར་རོ། ། ནམ་མཁའ་དང་བརྟགས་མིན་གཉིས་ནི་བདེན་བཞི་གང་རུང་དུ་མ་འདུས་
469



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
Va
aas
ཆོས་ཐམས་ཅད་ཀུན་རྫོབ་ཤེས་པའི་ཡུལ་ཡིན་མིན་ལ་དཔྱད་པ།
ཀུན་རྫོབ་གཅིག་པུས་རང་ཚོགས་ལས། ། ཞེས་སོགས་ཀྱི་སྐབས་སུ། འོ་ན། ལུགས་འདིར་ཤེས་པ་
གཅིག་གིས་ཐམས་ཅད་ཅིག་ཅར་དུ་ཤེས་པ་ཡོད་དམ་ཞེ་ན། དེ་ནི་མེད་པར་འདོད་ལ། འོན་ཀྱང་ཀུན་རྫོབ་
ཤེས་པ་གཅིག་གིས་རང་གི་ངོ་བོ་དང་རང་དང་ལྷན་ཅིག་ཏུ་འབྱུང་བའི་ཆོས་རྣམས་ལས་གཞན་པའི་ཆོས་ཐམས་
ཅད་བདག་མེད་པ་ཉིད་དུ་སྐད་ཅིག་མ་གཅིག་ལ་ཤེས་པར་འགྱུར་བ་ནི་ཡོད་དེ། མོས་པས་སྤྱོད་པའི་སོ་སྐྱེ་དག་
ཐོས་བསམ་ལས་བྱུང་བའི་ཀུན་རྫོབ་ཤེས་པས་ཆོས་ཐམས་ཅད་བདག་མེད་དོ་ཞེས་ཡིད་ལ་བྱེད་པའི་ཕྱིར་དང་།
སྐད་ཅིག་མ་གཉིས་པས་ནི་རང་དང་རང་གི་ལྷན་ཅིག་འབྱུང་བ་ལས་གཞན་པའི་ཆོས་ཐམས་ཅད་དང་སྐད་ཅིག་
མ་དང་པོ་ལྷན་ཅིག་འབྱུང་བ་དང་བཅས་པའང་བདག་མེད་པ་ཉིད་དུ་ཤེས་པས་སྐད་ཅིག་མ་གཉིས་ཀྱི་ཡུལ་དུ་ནི་
ཆོས་ཐམས་ཅད་འགྱུར་རོ་ཞེས་འདོད་ལ། དེ་ཡང་ཐོས་བསམ་མ་གཏོགས་སྒོམ་བྱུང་གིས་ནི་དེ་ལྟར་མི་རྟོགས་
པས་འདོད་པའི་སས་བསྡུས་ཀྱི་ཐོས་བསམ་གཉིས་ཀ་དང༌། གཟུགས་ཀྱི་སས་བསྡུས་ཀྱི་ཐོས་བྱུང་ཁོ་ནས་རྟོགས་
པར་འདོད་དོ། ། རང་ཉིད་ཀྱིས་རང་ཉིད་ནི་ཡུལ་དུ་མི་བྱེད་དེ། ཡུལ་དང་ཡུལ་ཅན་ལ་ཐ་དད་ཀྱིས་ཁྱབ་པའི་
ཕྱིར། རལ་གྲིས་རང་ཉིད་མི་གཅོད་པ་བཞིན་ནོ། ། རང་དང་ལྷན་ཅིག་འབྱུང་བའི་མཚུངས་ལྡན་རྣམས་ཀྱང་
མ་ཡིན་ཏེ། དེ་དག་དམིགས་པ་གཅིག་པས་རང་ཉིད་ལ་ཡང་དམིགས་པར་ཐལ་བའི་ཕྱིར་རོ། ། དེ་བཞིན་དུ་
ལྷན་ཅིག་འབྱུང་བའི་མཚུངས་ལྡན་མ་ཡིན་པ་རྣམས་ཀྱང་མ་ཡིན་ཏེ། ཧ་ཅང་ཉེ་བས་མིག་སྨན་དང་མིག་ཐུར་
བཞིན་ནོ་ཞེས་འདོད་དོ། ། ཀུན་རྫོབ་ཤེས་པ་སྒོམ་བྱུང་གི་ཆོས་ཐམས་ཅད་ཅིག་ཅར་ཤེས་པ་མ་ཡིན་ཏེ། སྒོམ་
བྱུང་གིས་ནི་ས་ཐ་དད་པའི་བདེན་པ་ལ་སོ་སོར་ངེས་པ་ཉིད་དུ་དམིགས་པའི་ཕྱིར་དང་། གོང་དང་འོག་མའི་
སྤྱོད་ཡུལ་ཅན་ཞེས་གོང་འོག་རྣམ་པར་ཆད་པ་ལ་དམིགས་པའི་ཕྱིར། གལ་ཏེ་སྒོམ་བྱུང་གིས་ཐམས་ཅད་ལ་
ཅིག་ཅར་དམིགས་ནས་ཐམས་ཅད་ལ་ཅིག་ཅར་འདོད་ཆགས་དང་བྲལ་བར་འགྱུར་རོ་ཞེས་འདོད་དོ། ། འདི་དག་
ཀྱང་བྱེ་བྲག་སྨྲ་བས་རྣམ་པར་བརྟགས་པ་སྟེ། གྲུབ་མཐའ་གོང་མའི་རིགས་པས་གཞལ་ན་མི་འཐད་པ་མ་ཟད།
རང་ལུགས་ལ་ཡང་རིགས་པ་དང་ཁས་ལེན་སྔ་ཕྱི་འགལ་བས་གནོད་དེ། ཇི་ལྟར་ཞེ་ན། བྱེ་སྨྲའི་བསམ་ཚོད་
ནི། མོས་པས་སྤྱོད་པ་དག་གིས་ཐོས་བསམ་གང་རུང་གི་ཤེས་རབ་གཅིག་གིས་ཆོས་རྣམས་ལ་སོ་སོར་མ་ཕྱེ་བར་
སྤྱི་ཙམ་དུ་ཆོས་ཐམས་ཅད་བདག་མེད་པའོ་ཞེས་མོས་པ་ཙམ་ཡིད་ལ་བྱེད་ནུས་པས་དེ་འདིའི་མོས་པའི་དམིགས་
470



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ།
ཡུལ་དུ་རང་དང་རང་གི་ལྷན་ཅིག་འབྱུང་བ་ལས་གཞན་པའི་ཆོས་ཐམས་ཅད་ཅིག་ཅར་དུ་འགྱུར་རོ་སྙམ་པ་དང་།
སྒོམ་བྱུང་གིས་མོས་པ་ཡིད་བྱེད་ཙམ་མ་ཡིན་པར། ཁམས་དང་ས་སོ་སོའི་བདེན་པ་རྣམས་ཀྱི་རང་གི་མཚན་
ཉིད་དང་། རྣམ་པ་སོ་སོར་རྟོགས་ཤིང་ངེས་པར་བྱེད་པས་ན། ཤེས་པ་གཅིག་གིས་དེ་ལྟར་ངེས་མི་ནུས་པ་ལ་
བསམས་ནས་ཆོས་ཐམས་ཅད་ཅིག་ཅར་རྟོགས་མི་ནུས་པ་འདོད་པར་སྣང་མོད། ཆོས་རྣམས་ལ་སོ་སོར་མ་ཕྱེ་
བར་སྤྱིར་བདག་མེད་པའོ་སྙམ་དུ་མོས་པ་ཡིད་ལ་བྱེད་པ་ཙམ་གྱིས་ཆོས་ཐམས་ཅད་ཅིག་ཅར་ཡུལ་དུ་བྱེད་པར་
འགྱུར་ན། རང་དང་རང་གི་ཚོགས་པ་གཅིག་པ་རྣམས་ཀྱང་ཤེས་པར་འགྱུར་ཏེ། དེ་དག་ཀྱང་སོ་སོར་མ་ཕྱེ་
བར་སྤྱི་ཙམ་དུ་མོས་པ་ཡིད་ལ་བྱེད་ནུས་པའི་ཕྱིར་དང་། སྒོམ་བྱུང་གིས་ཀྱང་ཆོས་ཐམས་ཅད་ཅིག་ཅར་ཤེས་
པར་འགྱུར་ཏེ། དེས་སྤྱི་ཙམ་དུ་མོས་པ་ཡིད་ལ་བྱེད་མི་ནུས་པའི་རྒྱུ་མཚན་མེད་པའི་ཕྱིར། གཞན་ཡང་
འདུས་བྱས་མི་རྟག་པའོ་སྙམ་པ་ཙམ་གྱིས་འདུས་བྱས་ཐམས་ཅད་ཅིག་ཅར་རྟོགས་པ་དང་། ཁམས་གསུམ་གྱི་
སེམས་ཐམས་ཅད་ཟག་པ་དང་བཅས་པའོ་སྙམ་པ་ཙམ་གྱིས་ཁམས་གསུམ་གྱི་སེམས་ཐམས་ཅད་ཤེས་པར་ཡང་
འགྱུར་ལ། དེ་ལྟར་ན། དེ་ནི་ས་དབང་གང་ཟག་འདས་ཞེས་འོག་མའི་སེམས་ཀྱིས་གོང་མའི་སེམས་མི་ཤེས་
པར་འདོད་པ་སོགས་དང་ཡང་འགལ་བར་འགྱུར་མོད་ཀྱང་། རྩོད་པའི་ཚེ་ཁས་ལེན་འཛིན་མཚམས་ལྟ་བུ་ནི།
ཐོས་བསམ་གང་རུང་གི་ཤེས་རབ་གཅིག་གིས་རང་དང་རང་གི་ལྷན་ཅིག་འབྱུང་བ་ལས་གཞན་པའི་ཆོས་ཐམས་
ཅད་སྤྱི་ཙམ་དུ་བདག་མེད་པར་ཅིག་ཅར་དུ་ཤེས་པ་ཡིན་ཀྱང་། ཆོས་ཐམས་ཅད་ཅིག་ཅར་དུ་ཤེས་པ་མིན་ལ།
སྒོམ་བྱུང་གིས་སྤྱི་ཙམ་ལ་མ་དམིགས་པར་བྱེ་བྲག་སོ་སོར་ཕྱེ་ནས་དམིགས་པས་ན་ཆོས་ཐམས་ཅད་བདག་མེད་
པར་ཅིག་ཅར་དུ་རྟོགས་མི་ནུས་པས་དེའི་སྒོ་ནས་ཁྱད་པར་ཕྱེ་བ་ལས། སྤྱིར་ཆོས་ཐམས་ཅད་ཅིག་ཅར་དུ་ཤེས་
མ་ཤེས་སྒོ་ནས་ཕྱེ་བ་མ་ཡིན་ནོ་ཞེས་སྨྲའོ། ། དེ་ལ་ཁོ་ན་རེ། ཀུན་རྫོབ་ཤེས་པ་གཅིག་གིས་རང་དང་རང་གི་
ཚོགས་པ་ལས་གཞན་པའི་ཆོས་ཐམས་ཅད་ཅིག་ཅར་དུ་རྟོགས་པར་ཐལ། དེས་རང་དང་རང་གི་ཚོགས་པ་ལས་
གཞན་པའི་ཆོས་ཐམས་ཅད་བདག་མེད་པར་ཅིག་ཅར་དུ་རྟོགས་པའི་ཕྱིར་ཟེར་ན་མ་ཁྱབ། ། དེ་ལ་ཁྱབ་པར་ཐལ།
ཆོས་ཐམས་ཅད་བདག་མེད་པར་རྟོགས་པ་ལ་ཆོས་ཐམས་ཅད་ལ་དམིགས་དགོས་པ་གང་ཞིག ཤེས་པ་གང་
གིས་ཆོས་དེ་ལ་དམིགས་ན་ཆོས་དེ་རྟོགས་པས་ཁྱབ་པའི་ཕྱིར་ཟེར་ན། རྟགས་མ་གྲུབ་སྟེ། ཤེས་པ་གང་གིས་
ཆོས་དེ་དམིགས་ན་ཆོས་དེ་རྟོགས་པས་ཁྱབ་ཀྱང་། ཆོས་དེ་ལ་དམིགས་ན་ཆོས་དེ་རྟོགས་པས་མ་ཁྱབ་པའི་ཕྱིར།
471



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
ཟུར་དང་པོ་དེར་ཐལ། ཤེས་པ་དེའི་གཞལ་རྟོགས་དམིགས་གསུམ་དོན་གཅིག་ཡིན་པའི་ཕྱིར། ཟུར་ཕྱི་མ་
དེར་ཐལ། བདེན་པ་བཞི་ཆར་ལ་དམིགས་པའི་ཉོན་མོངས་ཡོད་པ་གང་ཞིག བདེན་བཞི་རྟོགས་པའི་ཉོན་
མོངས་མེད་པའི་ཕྱིར། དེ་ལ་ཁོ་ན་རེ། གཞི་གྲུབ་ན་ཀུན་རྫོབ་ཤེས་པའི་ཡུལ་ཡིན་པས་མ་ཁྱབ་པར་ཐལ།
ཁྱོད་ཀྱི་བློ་རྩེ་འཐད་པའི་ཕྱིར། འདོད་བྱས་པ་ལ་དེས་ཁྱབ་པར་ཐལ། ཀུན་རྫོབ་ཡུལ་ནི་ཐམས་ཅད་དོ། །
ཞེས་གསུངས་པའི་ཕྱིར་ཟེར་ན། སྐྱོན་མེད་དེ། དེ་ནི་རྫས་སྤྱི་ཉིས་མགོ་སྤངས་པའི་དབང་དུ་བྱས་པའི་ཕྱིར།
དེ་ལྟར་མ་ཡིན་ན། འོ་ན། ཁོ་རང་ལ། ཀུན་རྫོབ་ཤེས་པ་ཆོས་ཅན། རང་ཉིད་རང་ཉིད་ཀྱི་ཡུལ་ཡིན་
པར་ཐལ། ཀུན་རྫོབ་ཡུལ་ནི་ཐམས་ཅད་དོ། ། ཞེས་གསུངས་པའི་ཕྱིར། འདོད་ན་མི་འཐད་པར་ཐལ།
ཡུལ་དང་ཡུལ་ཅན་ལ་ཐ་དད་ཀྱིས་ཁྱབ་པའི་ཕྱིར་དང་། རང་ཉིད་ཀྱི་རང་ཉིད་ཡུལ་དུ་མི་བྱེད་པའི་ཕྱིར་ཏེ།
འགྲེལ་པ་མངོན་པའི་རྒྱན་ལས་རང་ཉིད་ནི་ཡུལ་དུ་མི་བྱེད་དེ་ཡུལ་དང་ཡུལ་ཅན་ལ་ཐ་དད་ཀྱིས་ཁྱབ་པ་ལ་ཡུལ་
དང་ཡུལ་ཅན་ཐ་དད་མེད་པའི་ཕྱིར་དང་། རང་ཉིད་ལ་བྱེད་པ་འགལ་བའི་ཕྱིར་ཏེ། རལ་གྲིས་རང་ཉིད་མི་
གཅོད་པ་བཞིན་ནོ། ། ཞེས་གསུངས་པའི་ཕྱིར་དང་། གཞན་ཡང་ཀུན་རྫོབ་ཤེས་པས་རང་དང་ལྷན་ཅིག་པའི་
མཚུངས་ལྡན་དང་མཚུངས་ལྡན་མ་ཡིན་པ་རྣམས་ཀྱང་མི་ཤེས་ཏེ། དང་པོ་དེ་རྣམས་རང་དང་དམིགས་པ་
མཚུངས་པས་དེ་རྣམས་ཡུལ་དུ་བྱེད་ན་རང་ཉིད་ཀྱང་ཡུལ་དུ་བྱེད་དགོས་པའི་ཕྱིར་དང་། ཕྱི་མ་དེ་རྣམས་རང་
དང་ཧ་ཅང་ཉེ་བས་ཡུལ་དུ་བྱེད་མི་ནུས་པའི་ཕྱིར་ཏེ། འགྲེལ་པ་དེ་ཉིད་ལས། རང་དང་ལྷན་ཅིག་འབྱུང་
བའི་མཚུངས་ལྡན་རྣམས་ཀྱང་མི་འཛིན་ཏེ། དེ་དག་དང་དམིགས་པ་གཅིག་པས་རང་ཉིད་ལ་ཡང་དམིགས་
པར་འགྱུར་པའི་ཕྱིར་རོ། ། རང་དང་ལྷན་ཅིག་འབྱུང་བ་ལྡན་པ་མ་ཡིན་པ་རྣམས་ཀྱང་མི་འཛིན་ཏེ། ཧ་ཅང་ཉེ་
བས་ཕྱིར་མིག་སྨན་དང་མིག་སྨན་གྱི་ཐུར་མ་བཞིན་ནོ། ། ཞེས་གསུངས་པའི་ཕྱིར། དེ་བཞིན་དུ་ཤེས་པ་ཡིན་ན།
རང་གིས་རང་ཉིད་དང་རང་དང་ལྷན་ཅིག་འབྱུང་བའི་ཆོས་རྣམས་མི་རིག་པས་ཁྱབ་པ་ཡང་། ཀུན་རྫོབ་
གཅིག་པུས་རང་ཚོགས་ལས། གཞན་ནི་བདག་མེད་ཉིད་རིག་འགྱུར། ། ཞེས་པའི་ཤུགས་ལ་འགྲུབ་པར་ཁས་
ལེན་དགོས་པ་རང་གི་གྲུབ་མཐའི་དབང་གིས་ཡིན་ཏེ། ཤེས་པ་གང་ཡིན་ཀྱང་རང་གིས་རང་རིག་པར་འདོད་
ན་རང་རིག་ཀྱང་ཡོད་པར་ཐལ་བའི་ཕྱིར་ཏེ། ། འགྲེལ་པ་མངོན་པའི་རྒྱན་ལས། མདོ་སྡེ་པ་ལ་སོགས་པ་ནི་
རང་རིག་འདོད་པས་རང་གི་ཚོགས་པའང་བདག་མེད་པར་ཤེས་པར་འདོད་ལ། ཞེས་གསུངས་པའི་ཕྱིར་རོ། །
472



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ།
ཡང་། ཁོ་ན་རེ། སྒོམ་བྱུང་གིས་ས་ཐམས་ཅད་ལ་ཅིག་ཅར་དུ་དམིགས་ན། ས་ཐམས་ཅད་ལ་ཅིག་ཅར་
འདོད་ཆགས་དང་བྲལ་བར་ཐལ་བའི་རིག་པ་འདི་རང་ལུགས་འདོད་ན། ཁྱོད་ཀྱིས་གོང་དུ་སྤང་བྱ་ཅིག་ཅར་
ལ་འདོད་པ་དང་འགལ་བར་འགྱུར་རོ། ། ཞེ་ན། མི་འགྱུར་ཏེ། ལུགས་འདིའི་སྤང་བྱ་སྤོང་ཚུལ་གཙོ་ཆེ་བ་ནི་
སྤང་བྱ་རིམ་གྱིས་པ་ཁོ་ནའི་དབང་དུ་མཛད་པས་ན། དངོས་སུ་དེའི་དབང་དུ་བྱས་པའི་སྐྱོན་འཕེན་པའི་ཞར་
ལ་སྤང་བྱ་ཅིག་ཅར་བའི་དབང་དུ་བྱས་ན་ཡང་། སྒོམ་བྱུང་གིས་ཆོས་ཐམས་ཅད་ལ་ཅིག་ཅར་དུ་དམིགས་ན་
ཁམས་གསུམ་གྱི་ཉོན་མོངས་ཆེ་འབྲིང་ཆུང་ངུ་དགུ་ཡང་ཅིག་ཅར་དུ་སྤོང་བར་ཐལ་བའི་སྐྱོན་ཡང་ཤུགས་ལ་འཕེན་
པའོ། །
མཐོང་ལམ་སྐད་གཅིག་བཅོ་ལྔ་སོ་སོའི་སྐབས་སུ་ཤེས་པ་དུ་དང་ལྡན་བཤད་པ།
ཟག་མེད་སྐད་ཅིག་དང་པོ་ལ། ཆགས་ཅན་ཤེས་པ་གཅིག་དང་ལྡན། ། ཞེས་སོགས་ཀྱི་སྐབས་སུ།
ཟག་མེད་སྐད་ཅིག་དང་པོ་སྡུག་བསྔལ་ཆོས་བཟོད་ལ་གནས་པའི་འཕགས་པ་འདོད་ཆགས་དང་མ་བྲལ་བའི་
ཆགས་བཅས་ནི་ཀུན་རྫོབ་ཀྱི་ཤེས་པ་གཅིག་པུ་དང་ལྡན་གྱི། ཟག་མེད་ཀྱི་ཤེས་པ་དགུ་པོ་ནི་གང་ཡང་མ་ཐོབ་སྟེ།
སྡུག་བསྔལ་ཆོས་བཟོད་ནི་ཤེས་པ་མ་ཡིན་པའི་ཕྱིར་རོ། ། དེར་མ་ཟད་འདོད་པའི་སོ་སྐྱེ་ཆགས་བཅས་དང་
གཟུགས་མེད་ཀྱི་སོ་སྐྱེ་རྣམས་ཀྱང་ཀུན་རྫོབ་ཤེས་པ་གཅིག་པུ་དང་ལྡན་ལ། འདོད་གཟུགས་ལ་འདོད་ཆགས་
དང་བྲལ་བའི་འདོད་པའི་སོ་སྐྱེ་ནི་དེའི་སྟེང་དུ་ཕ་རོལ་སེམས་ཤེས་དང་ཡང་ལྡན་ནོ། ། ཟག་མེད་སྐད་ཅིག་གཉིས་
པ་སྡུག་བསྔལ་ཆོས་ཤེས་པ་ནི་ཀུན་རྫོབ་ཤེས་པ་དང་། ཆོས་ཤེས་དང་། སྡུག་བསྔལ་ཤེས་པ་གསུམ་དང་ལྡན་
ལ། ཕྱི་མ་གཉིས་ནི་མིང་གི་རྣམ་གྲངས་ཏེ་ངོ་བོ་སྡུག་བསྔལ་ཆོས་ཤེས་ལས་གཞན་དུ་མེད་དོ། ། དེ་ཡན་ཆད་དུ་
སྡུག་བསྔལ་རྗེས་ཤེས་ཀྱི་ཚེ་སྔར་གྱི་གསུམ་པོའི་སྟེང་དུ་རྗེས་ཤེས་ཏེ་བཞི་དང་། ཀུན་འབྱུང་ཆོས་ཤེས་ཀྱི་ཚེ་ཀུན་
འབྱུང་ཤེས་པ་བསྣན་པས་ལྔ་དང་། འགོག་པ་ཆོས་ཤེས་ཀྱི་ཚེ་འགོག་པ་ཤེས་པ་བསྣན་པས་དྲུག ལམ་ཆོས་
ཤེས་ཀྱི་ཚེ་ལམ་ཤེས་པ་བསྣན་པས་བདུན་ནོ། ། དེ་དག་ཀྱང་ཆགས་ཅན་གྱི་དབང་དུ་བྱས་པ་ཡིན་གྱི་འདོད་པ་ལ་
འདོད་ཆགས་དང་བྲལ་བ་སྔོན་དུ་སོང་བ་དག་ལ་ནི་དེ་དག་ཐམས་ཅད་ཀྱི་སྟེང་དུ་ཕ་རོལ་སེམས་ཤེས་བསྣན་པ་
དང་ལྡན་པའོ། ། དེ་ལས་གཞན་བཟོད་པ་ཕྱི་མ་བདུན་དང་རྗེས་ཤེས་ཕྱི་མ་གསུམ་གྱི་ཚེ་ནི་ཤེས་པ་སྔར་མེད་གསར་
473



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དུ་ཐོབ་པ་མེད་དེ་བཟོད་པ་རྣམས་ནི་ཤེས་པ་མ་ཡིན་ལ། རྗེས་ཤེས་ནི་སྔར་བགྲང་ཟིན་པའི་ཕྱིར་རོ། ། བཅུ་དྲུག་
པ་ལམ་ཤེས་ཀྱི་ཚེ་འདོད་ཚུལ་གཉིས་ཏེ། ཁ་ཅིག་ནི། དེའི་ཚེ་ཆགས་བཅས་ལ་ལམ་ཤེས་པ་ཉིད་དང་ཆགས་
བྲལ་ལ་ཕ་རོལ་སེམས་ཤེས་བསྣན་པས་གཉིས་ལས་མི་ལྡན་ཏེ། འབྲས་བུ་ཐོབ་པས་ཤེས་པ་སྔ་མ་རྣམས་བཏང་
བའི་ཕྱིར་ཏེ། འབྲས་བུ་ཐོབ་སྦྱངས་ཉམས་པ་ལས། ། ཞེས་གསུངས་པའི་ཕྱིར་ཞེས་འདོད་པ་དང་། ཊིཀྐ་
སོགས་ལས་ནི། ལམ་རྗེས་ཤེས་ཀྱི་ཚེ་ཆགས་ཅན་ཡིན་ན་སྔར་གྱི་ཤེས་པ་བདུན་པོ་ཉིད་དང་། འདོད་པ་ལ་
འདོད་ཆགས་དང་བྲལ་བ་ཡིན་ན་ཕ་རོལ་སེམས་ཤེས་བསྣན་པས་བརྒྱད་དང་ལྡན་པར་གསུངས་ལ། འདོད་
ཚུལ་དང་པོ་ལྟར་ན་ཡང་ཤེས་པ་གཉིས་ཙམ་དུ་ནི་མ་ངེས་ཏེ་ཆགས་ཅན་ལ་ཀུན་རྫོབ་ཤེས་པ་དང་། ལམ་ཤེས་པ་
དང༌། རྗེས་ཤེས་ཏེ་གསུམ་དང་། ཆགས་བྲལ་ལ་ཕ་རོལ་སེམས་ཤེས་ཏེ་བཞི་དང་ངེས་པར་ལྡན་པ་འདོད་
དགོས་ལ། འདོད་ཚུལ་ཕྱི་མ་ལྟར་ན་ནི། ། འབྲས་བུ་ཐོབ་སྦྱངས་ཉམས་པ་ལས། ། ཞེས་གསུངས་པས་མཐོང་
ལམ་གྱི་ངོ་བོར་གྱུར་པའི་ཟག་མེད་ཀྱི་ཤེས་པ་རྣམས་བཏང་ཀྱང་སྒོམ་ལམ་གྱི་ངོ་བོར་གྱུར་བའི་ཟག་མེད་ཀྱི་ཤེས་པ་
དྲུག་གསར་དུ་ཐོབ་པར་འདོད་དགོས་ལ། དེ་ཡང་ལམ་ཤེས་པ་དང་རྗེས་ཤེས་གཉིས་ད་ལྟར་བ་དང་། སྡུག་
བསྔལ་ཤེས་པ་དང་། ཀུན་འབྱུང་ཤེས་པ་དང་། འགོག་པ་ཤེས་པ་དང་ཆོས་ཤེས་ཏེ་བཞི་ནི་མ་འོངས་པ་ཐོབ་
པདང་། ཀུན་རྫོབ་ཤེས་པ་ནི་འདས་པ་དང་ལྡན་ཞིང་། ཆགས་བྲལ་སྔོན་སོང་ཡིན་ན་སེམས་ཤེས་ཟག་
བཅས་འདས་པ་དང་ལྡན་ལ། སྒོམ་ལམ་གྱི་ངོ་བོར་གྱུར་པའི་སེམས་ཤེས་ཟག་མེད་མ་འོངས་པ་ཡང་གསར་དུ་
ཐོབ་བོ། ། དེས་ན་སྤྱིར་བཏང་ལ་འདོད་ཚུལ་གཉིས་གང་ལྟར་བྱས་ཀྱང་འགལ་བ་ཆེར་མེད་མོད་ཀྱང་འོག་ཏུ།
ཆགས་བཅས་བཅུ་དྲུག་པ་ལ་དྲུག ཞེས་གསུངས་པའི་ཕྱིར་ལུགས་འདིར་ངེས་པར་ཕྱི་མ་ལྟར་ཁས་ལེན་དགོས་
སོ། ། བཅུ་དྲུག་པ་ལམ་རྗེས་ཤེས་ལས་གཞན་པའི་སྒོམ་ལམ་པ་གཞན་ཡང་ཆགས་བཅས་ཡིན་ན་ཕ་རོལ་སེམས་
ཤེས་དང་། ཟད་པ་དང་མི་སྐྱེ་བ་ཤེས་པ་མ་གཏོགས་བདུན་དང་། ཆགས་བྲལ་ལ་སེམས་ཤེས་བསྣན་པས་
བརྒྱད་དེ་སྔ་མ་ལྟར་ལྡན་ནོ། མི་སློབ་ལམ་ལ་གནས་པ་ནི་ཤེས་རབ་རྐྱང་པའི་རྣམ་གྲོལ་ཡིན་ན་མི་སྐྱེ་བ་ཤེས་པ་
མ་གཏོགས་པའི་དགུ་དང་ལྡན་པ་ནི་སྤྱིར་བཏང་དང་། དམིགས་བསལ་ཅིག་ཅར་བའི་དགྲ་བཅོམ་དབང་པོ་རྣོ་
བས་དགྲ་བཅོམ་ཐོབ་མ་ཐག་ནས་མི་སྐྱེ་བ་ཤེས་པ་ཐོབ་པས་དེ་ཤེས་པ་བཅུ་དང་ལྡན་པ་ཡིན་ལ། གཉིས་ཀའི་ཆ་
ལས་རྣམ་གྲོལ་ཡིན་ན་བཅུ་པོ་ཐམས་ཅད་དང་ལྡན་པ་ཡིན་ནོ། །
474



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ། །
ས་དེ་དང་དེ་ལ་བརྟེན་པའི་མཐོང་ལམ་མ་འོངས་པ་དང་ད་ལྟ་བ་འཐོབ་ཚུལ་ལ་དཔྱད་པ།
མཐོང་བའི་ལམ་ལ་བཟོད་པ་དང་། ཞེས་སོགས་ཀྱི་སྐབས་སུ། འོ་ན། གནས་སྐབས་གོང་དུ་ཤེས་
པ་ཐོབ་ཚུལ་ཇི་ལྟར་ཞེ་ན། མཐོང་ལམ་བཟོད་པ་བརྒྱད་དང་། ཤེས་པ་བཅུ་པོ་རང་རང་གསར་དུ་སྐྱེས་པ་ན་
རང་རང་གི་རིགས་འདྲ་མ་འོངས་པའང་ཐོབ་པ་ཡིན་ལ། དེ་ལ་འགྲེལ་པ་མངོན་པའི་རྒྱན་དུ། སྡུག་བསྔལ་
ལ་ཆོས་ཤེས་པའི་བཟོད་པ་སྐྱེས་པ་ན་ས་གང་ལ་བརྟེན་ནས་སྐྱེས་པ་དེ་ནི་ད་ལྟར་བ་དང་མ་འོངས་པ་ཐོབ་བ་ལས་
གཞན་ལ་བརྟེན་པ་ནི་མ་འོངས་པ་ཁོ་ན་ཐོབ་སྟེ། ཞེས་གསུངས་པ་ནི་སྤྱིར་བཏང་ལ་དགོངས་པ་ལས་བསམ་
གཏན་ས་དྲུག་གང་རུང་ལ་བརྟེན་པའི་མཐོང་ལམ་ཐོབ་ན། ས་གཞན་ལ་བརྟེན་པའི་མཐོང་ལམ་མ་འོངས་པ་
ཐོབ་པས་ཁྱབ་པ་ནི་མེད་དེ། དཔེར་ན་རྒྱུན་ཞུགས་ཞུགས་པ་དང་ཆགས་བྲལ་སྔོན་སོང་གི་ཕྱིར་འོང་ཞུགས་པ་
གཉིས་ཀྱིས་བསམ་གཏན་དང་པོའི་ཉེར་བསྡོགས་མི་ལྕོགས་མེད་ལ་བརྟེན་པའི་མཐོང་ལམ་སྡུག་བསྔལ་ཆོས་
བཟོད་ཐོབ་པ་ན། ཉེར་བསྡོགས་དེ་ཉིད་ལ་བརྟེན་པའི་ཆོས་བཟོད་ད་ལྟར་བ་དང་མ་འོངས་པ་ཐོབ་པ་ལ།
བསམ་གཏན་ལྷག་མ་ལྔ་པོ་གང་ལ་ཡང་བརྟེན་པའི་མཐོང་ལམ་མ་འོངས་པ་མ་ཐོབ་པའི་ཕྱིར་ཏེ། དེས་བསམ་
གཏན་གྱི་དངོས་གཞི་མ་ཐོབ་པའི་ཕྱིར། ཡང་འདོད་པ་ཙམ་ལས་འདོད་ཆགས་དང་བྲལ་བ་སྔོན་དུ་སོང་བའི་
ཕྱིར་མི་འོང་ཞུགས་པས་བསམ་གཏན་དང་པོའི་དངོས་གཞི་ཙམ་པོ་བ་ལ་བརྟེན་པའི་མཐོང་ལམ་སྡུག་བསྔལ་ཆོས་
བཟོད་ཐོབ་པ་ན། ཉེར་བསྡོགས་མི་ལྕོགས་མེད་དང་། བསམ་གཏན་དང་བོའི་དངོས་གཞི་ཁྱད་པར་ཅན་ལ་
བརྟེན་པའི་མཐོང་ལམ་གཉིས་མ་འོངས་མི་སྐྱེ་བའི་ཆོས་ཅན་ཐོབ་ལ། གཉིས་པ་ཡན་ཆད་ལ་བརྟེན་པ་མ་ཐོབ་
སྟེ། དེས་གཉིས་པ་ཡན་ཆད་ཀྱི་དངོས་གཞི་མ་ཐོབ་པའི་ཕྱིར། གཟུགས་ལ་འདོད་ཆགས་དང་བྲལ་བ་སྔོན་དུ་
སོང་བའི་ཕྱིར་མི་འོང་ཞུགས་པ་ལྟ་བུས་བསམ་གཏན་བཞི་པའི་དངོས་གཞི་ལ་བརྟེན་པའི་མཐོང་ལམ་མངོན་དུ་
བྱེད་ན་ནི་བསམ་གཏན་ས་དྲུག་ག་ལ་བརྟེན་པའི་མཐོང་ལམ་ཐོབ་སྟེ། བཞི་པའི་དངོས་གཞི་ལ་བརྟེན་པ་དེ་ད་
ལྟར་བ་དང་། མ་འོངས་པ་གཉིས་ཀ་དང༌། ལྷག་མ་ལྔ་ལ་བརྟེན་པ་ནི་མ་འོངས་མི་སྐྱེ་བའི་ཆོས་ཅན་ཐོབ་
པའི་ཕྱིར་ཏེ། གང་ལས་ཆགས་བྲལ་བྱ་ཕྱིར་གང་། ། ཐོབ་པ་དེར་ནི་འོག་མའང་ཐོབ། ། ཞེས་པའི་རིག་པ་འདིར་
ཡང་མཚུངས་པའི་ཕྱིར། ཡང་། གཟུགས་ལ་འདོད་ཆགས་དང་བྲལ་བ་སྔོན་དུ་སོང་པའི་ཕྱིར་མི་འོང་ཞུགས་
475



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
པས་གལ་ཏེ་བསམ་གཏན་དང་པོའི་དངོས་གཞི་ལ་བརྟེན་པའི་མཐོང་ལམ་མངོན་དུ་བྱེད་ན་ཡང་བསམ་གཏན་
ལྷག་མ་ལྔ་ལ་བརྟེན་པའི་མཐོང་ལམ་མ་འོངས་པ་ཐོབ་པར་འཇོག་དགོས་སམ་སྙམ་ཡང་གསལ་ཁ་མ་མཐོང་བས་
དཔྱད་པར་མཛོད་ཅིག ས་གང་ལ་བརྟེན་ནས་མངོན་དུ་བྱེད་པ་དེ་ལས་གཞན་པའི་ས་ལྷག་མ་རྣམས་ལ་བརྟེན་
པའི་མཐོང་ལམ་ཐོབ་ན་ནི་མ་འོངས་མི་སྐྱེ་བའི་ཆོས་ཅན་ཁོ་ན་ཐོབ་ཀྱི་སྐྱེ་བའི་ཆོས་ཅན་ནི་མ་ཡིན་ཏེ། མཐོང་
ལམ་ལན་དུ་མར་མི་སྐྱེ་བའི་ཕྱིར་ཞེས་སོ། ། རང་རང་གི་རིགས་འདྲ་མ་འོངས་པ་ཐོབ་ཚུལ་དེ་ནི་བཟོད་པ་བརྒྱད་
དང་
། ཤེས་པ་བརྒྱད་པོ་ཐམས་ཅད་ལ་རིགས་འགྲེ་ཞིང་། རྣམ་པ་ཡང་མཐོང་ལམ་ད་ལྟར་བ་དེ་མི་རྟག་པ་
སོགས་གང་གི་རྣམ་པ་ཅན་ཡིན་ཀྱང་། དེ་དང་འདྲ་བར་མ་འོངས་པ་རྣམས་ཀྱང་ཐོབ་པར་འདོད་དོ། ། དེ་དག་
ཀྱང་མཐོང་ལམ་གྱི་དབང་དུ་བྱས་ཀྱི་སྒོམ་ལམ་ལ་ནི་ཤེས་པ་རིགས་འདྲ་བ་དང་། མི་འདྲ་བ་དང་། རྣམ་པ་
ཡང་ཐམས་ཅད་མངོན་སུམ་དུ་འགྱུར་བ་ཡོད་པའི་ཕྱིར་མཐོང་ལམ་ལས་ཁྱད་པར་དུ་འཕགས་པའི་མ་འོངས་པ་
ཐོབ་པ་ཡོད་དོ། ། །
མངོན་པར་རྟོགས་པའི་མཐའ་ལས་བྱུང་བའི་ཀུན་རྫོབ་ཤེས་པ་ཐོབ་ཚུལ།
རྗེས་གསུམ་ལ་ནི་ཀུན་རྫོབ་ཀྱང་། ། ཞེས་སོགས་ཀྱི་སྐབས་སུ། ཡང་། མཐོང་ལམ་གྱི་ཚེ་ཡང་རིགས་མི་
འདྲ་བ་ཟག་བཅས་ཀྱི་ཤེས་པ་འགའ་ཞིག་མ་འོངས་པ་གསར་དུ་ཐོབ་པ་ནི་ཡོད་དེ། མཐོང་ལམ་སྡུག་བསྔལ་
རྗེས་ཤེས་དང་། ཀུན་འབྱུང་རྗེས་ཤེས་དང་། འགོག་པ་རྗེས་ཤེས་གསུམ་གྱི་ཚེ་རང་རང་གི་བདེན་པ་མངོན་
པར་རྟོགས་པའི་མཐའ་ལས་བྱུང་བའི་ཀུན་རྫོབ་ཤེས་པ་རེ་རེ་གསར་དུ་ཐོབ་པའི་ཕྱིར། མཐོང་ལམ་ཆོས་ཤེས་
གསུམ་གྱི་ཚེ་ནི་མི་ཐོབ་སྟེ། བདེན་པ་མངོན་པར་རྟོགས་པའི་མཐའ་ལས་བྱུང་བ་ཞེས་པ་ནི། བདེན་པ་
གསུམ་པོ་རེ་རེ་ཟད་པར་རྟོགས་པའི་རྗེས་ལ་ཐོབ་པའི་དོན་ཡིན་ན། ཆོས་ཤེས་གསུམ་གྱི་ཚེ་བདེན་པ་གསུམ་པོ་
རེ་རེ་ནས་ཟད་པར་མ་རྟོགས་པའི་ཕྱིར་ཏེ། རིམ་པ་བཞིན་ཁམས་གོང་མ་གཉིས་ཀྱི་སྡུག་བསྔལ་མི་ཤེས་ཤིང་།
ཀུན་འབྱུང་མ་སྤངས་ལ། འགོག་པ་མངོན་དུ་མ་བྱས་པའི་ཕྱིར། རྗེས་ཤེས་གསུམ་གྱི་ཚེ་བདེན་པ་གསུམ་པོ་
རེ་རེ་ནས་ཟད་པ་སྟེ་རྫོགས་པར་རྟོགས་པས་ན། བདེན་པ་དེ་དག་ལ་དམིགས་ནས་རྗེས་སུ་ཤེས་པའི་ཀུན་རྫོབ་
ཤེས་པ་རེ་རེ་ཡང་གསར་དུ་ཐོབ་བོ། ། ལམ་རྗེས་ཤེས་ལ་ནི་དེ་ལྟར་མི་ཐོབ་སྟེ། ཀུན་རྫོབ་ཤེས་པ་འཇིག་རྟེན་
476



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ།
པའི་ལམ་གྱིས་བདེན་པ་དང་པོ་གསུམ་རྟོགས་ཀྱང་ལམ་བདེན་རྟོགས་མི་སྲིད་པའི་ཕྱིར་དང་། འདི་ནི་བདེན་
པ་ཟད་པར་མངོན་པར་རྟོགས་པའི་མཐའ་ལས་བྱུང་བ་ཡིན་ན། ལམ་ནི་ཟད་པར་སྒོམ་མི་ནུས་ཏེ། ཉན་
རང་སངས་རྒྱས་གསུམ་གྱི་ལམ་གྱི་རིགས་མང་ཞིང་མཐའ་མེད་པའི་ཕྱིར་དང་། དེ་དག་གང་ཟག་གཅིག་གིས་
དུས་གཅིག་ཏུ་སྒོམ་པའང་མི་སྲིད་པའི་ཕྱིར། ཞེས་འདོད་དོ། ། དེ་ལྟར་བདེན་པ་དང་པོ་གསུམ་ལ་ཡང་
མཚུངས་ཏེ། སེམས་ཅན་ལ་མཐའ་མེད་པའི་ཕྱིར་སྡུག་བསྔལ་དང་ཀུན་འབྱུང་ལ་ཡང་མཐའ་མེད་པས་དེ་
ཐམས་ཅད་གང་ཟག་གཅིག་གིས་སྤངས་མི་ནུས་པའི་ཕྱིར་དང་། འགོག་པའི་རིགས་མཐའ་དག་ཀྱང་གང་ཟག་
གཅིག་གིས་མངོན་དུ་བྱེད་པ་མི་སྲིད་པའི་ཕྱིར། ཞེས་པའི་གནོད་བྱེད་འཇུག་མོད་ཀྱང་། གྲུབ་མཐའི་འདོད་
ཚུལ་གྱིས་ཁྱད་པར་དུ་བརྟགས་པ་ཡིན་པས་གནས་སྐབས་འདིར་ནི་དེ་ལྟར་དུ་ཁས་ལེན་དགོས་སོ། ། བདེན་པ་
མངོན་པར་རྟོགས་པའི་མཐའ་ལས་བྱུང་བའི་ཀུན་རྫོབ་ཤེས་པ་དེ་དག་ཀྱང་མ་འོངས་མི་སྐྱེ་བའི་ཆོས་ཅན་ཁོ་ན་
ཡིན་ལ། ས་ནི་མཐོང་ལམ་ས་གང་ལ་བརྟེན་པ་དེའི་རང་ས་དང་འོག་སའི་ཀུན་རྫོབ་ཤེས་པ་ཐོབ་སྟེ། མཐོང་
ལམ་དེ་མི་ལྕོགས་མེད་ལ་བརྟེན་ན་འདོད་པ་དང་མི་ལྕོགས་མེད་ཀྱིས་བསྡུས་པའི་ཀུན་རྫོབ་ཤེས་པ་གཉིས་ཐོབ་པ་
ནས་མཐོང་ལམ་བསམ་གཏན་བཞི་པ་ལ་བརྟེན་ན་འདོད་པ་དང་བསམ་གཏན་ས་དྲུག་སྟེ་ས་བདུན་གྱིས་བསྡུས་
པའི་ཀུན་རྫོབ་ཤེས་པ་ཐོབ་པའི་བར་དུ་སྦྱར་རོ། ། ཡང་། དེ་དག་དྲན་པ་ཉེར་གཞག་གང་གི་ངོ་བོ་ཡིན་ཞེ་ན།
འགོག་པ་མངོན་པར་རྟོགས་པའི་མཐའ་ལས་བྱུང་བའི་ཀུན་རྫོབ་ཤེས་པ་ནི་ཆོས་དྲན་པ་ཉེར་གཞག་གཅིག་པུ་ཡིན་
ལ། སྡུག་བསྔལ་དང་ཀུན་འབྱུང་མངོན་པར་རྟོགས་པའི་མཐའ་ལས་བྱུང་བ་ནི་དྲན་པ་ཉེར་གཞག་བཞི་ག་ཡོད་
དོ། ། དེ་དག་གི་དམིགས་རྣམ་ཡང་སྡུག་བསྔལ་རྗེས་ཤེས་སོགས་ཀྱི་དམིགས་ཡུལ་བདེན་པ་དེ་དང་དེ་ལ་དམིགས་
ཤིང་། རྣམ་པ་ཡང་རང་རང་གི་བདེན་པའི་རྣམ་པ་ཅན་དང་། མཐོང་ལམ་སྒོམ་སྟོབས་ཀྱིས་ཐོབ་པའི་ཕྱིར་
སྦྱོར་བྱུང་ཁོ་ན་དང་། འཁོར་དང་བཅས་ན་ནི་འདོད་པའི་སས་བསྡུས་རྣམས་ཕུང་པོ་བཞི་དང་། གཟུགས་
ཀྱི་སས་བསྡུས་རྣམས་བསམ་གཏན་གྱི་སྡོམ་པ་རྗེས་སུ་འབྲང་བས་ཕུང་པོ་ལྔ་པ་ཅན་ནོ། ། །
སྒོམ་ལམ་གྱི་གནས་སྐབས་སུ་ཤེས་པ་ཇི་ལྟར་ཐོབ་ཚུལ། །
ཆགས་བཅས་བཅུ་དྲུག་པ་ལ་དྲུག ཅེས་སོགས་ཀྱི་སྐབས་སུ། འོ་ན། སྒོམ་ལམ་གྱི་གནས་སྐབས་སུ་
477



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཤེས་པ་ཇི་ཙམ་ཐོབ་ཅེ་ན། བཅུ་དྲུག་པ་ལམ་རྗེས་ཤེས་ལ་གནས་པའི་འཕགས་པ་ཆགས་བཅས་ནི་སྔར་བཤད་
པ་ལྟར་སྒོམ་ལམ་གྱི་ངོ་བོར་གྱུར་པའི་བདེན་པ་བཞི་ཤེས་དང་། ཆོས་ཤེས་རྗེས་ཤེས་ཏེ་དྲུག་གསར་དུ་ཐོབ་ཅིང་།
དེ་ཡང་སྤང་བྱ་ནི་མཐོང་སྤང་ལས་གྲོལ་བ་ཡིན་གྱི་སྒོམ་སྤང་ལས་གྲོལ་བ་ནི་མ་ཡིན་ལ། ས་ནི་ཆགས་བཅས་ཡིན་
པས་མི་ལྕོགས་མེད་ཁོ་ནས་བསྡུས་སོ། ། དྲུག་པོ་དེ་ལས་གཞན་ཕ་རོལ་སེམས་ཤེས་དང་། ཟད་པ་དང་མི་སྐྱེ་བ་
ཤེསཔ་དང་། ཀུན་རྫོབ་ཤེས་པ་དང་བཞི་གསར་དུ་ཐོབ་པ་ནི་མེད་དེ། རིམ་པ་བཞིན་བསམ་གཏན་གྱི་
དངོས་གཞི་མ་ཐོབ་པའི་ཕྱིར་དང་། སློབ་པ་ཡིན་པའི་ཕྱིར་དང་། ཀུན་རྫོབ་ཤེས་པ་སྤྱི་ཙམ་ནི་སྔར་ཐོབ་ཟིན་
ལ། གསར་དུ་ཐོབ་བྱའི་ཀུན་རྫོབ་ཤེས་པ་ཁྱད་པར་དུ་གྱུར་པ་ཡང་མེད་པའི་ཕྱིར་རོ། ། འོ་ན། གོང་དུ་བཅུ་
དྲུག་པ་ལམ་རྗེས་ཤེས་ལ་གནས་པའི་འཕགས་པ་ཆགས་བཅས་དེ་ཀུན་རྫོབ་ཤེས་པ་དང་བཅས་པའི་ཤེས་པ་བདུན་
དང་། ལྡན་པར་བཤད་པ་མ་ཡིན་ནམ་ཞེ་ན། དེ་ནི་ལྡན་ཚུལ་བཤད་པ་ཡིན་ལ། འདིར་ནི་གསར་དུ་ཐོབ་
ཚུལ་བཤད་པ་ཡིན་པས་མི་མཚུངས་སོ། ། འདོད་པ་ནས་ཅི་ཡང་མེད་ཀྱི་བར་ས་ཅི་རིགས་ལ་འདོད་ཆགས་དང་
བྲལ་བ་སྔོན་དུ་སོང་བའི་གང་ཟག་བཅུ་དྲུག་པ་ལམ་རྗེས་ཤེས་ལ་གནས་པ་ནི་སྔར་གྱི་དྲུག་གི་སྟེང་དུ་སྒོམ་ལམ་གྱི་ངོ་
བོར་གྱུར་པའི་སེམས་ཤེས་ཟག་མེད་དང་བདུན་གསར་དུ་ཐོབ་ལ། གཞན་གསུམ་གསར་དུ་མི་ཐོབ་པ་ནི་གོང་
དང་མཚུངས་སོ། ། ཡང་། བཅུ་དྲུག་པ་ལམ་རྗེས་ཤེས་ལས་གོང་དུ་གྱུར་ཀྱང་། འདོད་པ་ལ་འདོད་ཆགས་
དང་མ་བྲལ་བའི་འཕགས་པ་སྒོམ་ལམ་གྱི་སྦྱོར་བ་དང་། བར་ཆད་མེད་པ་དང༌། རྣམ་གྲོལ་དང་། ཁྱད་
པར་ཅན་གྱི་ལམ་ལ་གནས་པ་རྣམས་ནི་ལམ་དེ་དང་དེའི་ངོ་བོར་གྱུར་པའི་ཆོས་ཤེས་དང་། རྗེས་ཤེས་དང་།
བདེན་པ་བཞི་ཤེས་དང་། ཀུན་རྫོབ་ཤེས་པ་དང་བདུན་གསར་དུ་ཐོབ་སྟེ། དེ་ཡང་སྒོམ་ལམ་འཇིག་རྟེན་
པའི་ལམ་ལ་བརྟེན་ན་ནི་ཀུན་རྫོབ་ཤེས་པ་ད་ལྟར་བ་དང་། གཞན་དྲུག་མ་འོངས་པར་ཐོབ་ལ། འཇིག་རྟེན་
ལས་འདས་པའི་ལམ་ལ་བརྟེན་ན་ནི་འདི་དག་འདོད་པ་ལ་འདོད་ཆགས་དང་མ་བྲལ་བའི་ཕྱིར་འདོད་པའི་གཉེན་
པོ་བསྟེན་དགོས་པས་ན་རྗེས་ཤེས་འདོད་པའི་གཉེན་པོར་མི་རུང་བས་དེ་ད་ལྟར་བ་མངོན་དུ་མི་བྱེད་ལ། དེས་
ན་ཆོས་ཤེས་དང་། བདེན་པ་བཞི་ཤེས་གང་རུང་གཅིག་སྟེ་གཉིས་ད་ལྟར་བ་དང་། གཞན་ལྔ་མ་འོངས་པ་
གསར་དུ་ཐོབ་བོ། ། ཕ་རོལ་སེམས་ཤེས་དང་།ཟད་མི་སྐྱེ་ཤེས་མི་ཐོབ་པ་ནི་རྒྱུ་མཚན་གོང་དང་མཚུངས་སོ། ། འདི་
དག་གསར་དུ་ཐོབ་ཚུལ་བཤད་པ་ན་ཡང་། ལམ་དེ་དང་དེའི་ངོ་བོར་གྱུར་བ་ཞེས་པ་ལྟ་བུའི་ཁྱད་པར་སྦྱོར་
478



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ།
དགོས་ཀྱི། སྤྱིར་ཤེས་པ་བདུན་པོ་སྔར་ནས་ཐོབ་ཟིན་པས་ཚིག་སྐྱོན་མ་བཅད་ན། ཁས་ལེན་འཛིན་མི་བདེའོ། །
བར་ཆད་མེད་ལམ་ལ་རྣམ་གྲོལ་ལམ་གྱི་ཁྱད་པར་དེ་དག་གི་སྐབས་སུ་ཤེས་པ་ཐོབ་ཚུལ།
ས་བདུན་ལས་རྒྱལ་མངོན་ཤེས་དང་། ། ཞེས་སོགས་ཀྱི་སྐབས་སུ། ཡང་། སློབ་པ་བསམ་གཏན་བཞི་
དང་། གཟུགས་མེད་དང་པོ་གསུམ་སྟེ། ས་བདུན་ལ་འདོད་ཆགས་དང་བྲལ་བར་བྱེད་པའི་བར་ཆད་མེད་
ལམ་ལ་གནས་པ་རྣམས་ཀྱང་ལམ་དེ་དང་དེའི་ངོ་བོར་གྱུར་པའི་ཤེས་པ་བདུན་སྔ་མ་ལྟར་ཐོབ་ལ། དེ་ཡང་ཟག་
བཅས་འཇིག་རྟེན་པའི་ལམ་ལ་བརྟེན་ན་ཀུན་རྫོབ་ཤེས་པ་ད་ལྟར་བ་དང་
། གཞན་དྲུག་མ་འོངས་པ་དང་།
འཇིག་རྟེན་ལས་འདས་པའི་སྒོམ་ལམ་ལ་བརྟེན་ན་འགོག་ལམ་ཆོས་ཤེས་གཉིས་ཁམས་གསུམ་གའི་གཉེན་པོར་
རུང་བས་ཆོས་ཤེས་གཉིས་གང་རུང་དང་། བདེན་བཞི་ཤེས་པ་ལས་གང་རུང་གཅིག་སྟེ་གཉིས་སམ། ཡང་ན་
གོང་མའི་གཉེན་པོ་རྗེས་ཤེས་དང་། བདེན་བཞི་ཤེས་པ་གང་རུང་གཅིག་སྟེ་གཉིས་ད་ལྟར་བ་དང༌། གཞན་
ལྔ་མ་འོངས་པ་ཐོབ་བོ། ། ཕ་རོལ་སེམས་ཤེས་དང་ཟད་མི་སྐྱེ་ཤེས་གསུམ་ནི་གསར་ཐོབ་མེད་དེ། བར་ཆད་མེད་
ལམ་གྱི་ངོ་བོར་གྱུར་པའི་སེམས་ཤེས་མེད་པའི་ཕྱིར་དང་། སློབ་པ་ཡིན་པའི་ཕྱིར་རོ། ། ཡང་། སློབ་པ་ཞིག་
མངོན་ཤེས་དང་པོ་ལྔ་ཐོབ་བྱེད་ཀྱི་བར་ཆད་མེད་ལམ་ལ་གནས་ན་དེའི་ངོ་བོར་གྱུར་པའི་ཤེས་པ་བདུན་སྔ་མ་ལྟར་
གསར་དུ་ཐོབ་ལ། དེ་ཡང་འདོད་ཆགས་དང་བྲལ་བའི་སྟོབས་ཀྱིས་ཐོབ་ན་སྔར་ལྟར་ཟག་མེད་ཀྱི་ཤེས་པ་
གཉིས་ད་ལྟར་བ་དང་། སྦྱོར་བའི་སྟོབས་ཀྱིས་ཐོབ་ན་ཀུན་རྫོབ་ཤེས་པ་ད་ལྟར་བ་ཐོབ་བོ། ། མི་སློབ་པ་ཞིག་
མངོན་ཤེས་ཐོབ་བྱེད་ཀྱི་བར་ཆད་མེད་ལམ་ལ་གནས་ན་དེའི་ངོ་བོར་གྱུར་པའི་ཤེས་པ་དགུའམ་བརྒྱད་གསར་དུ་
ཐོབ་སྟེ། དེ་ཡང་མི་གཡོ་བའི་ཆོས་ཅན་ཡིན་ན་སྔར་བཤད་བ་བདུན་གྱི་སྟེང་དུ་ཟད་པ་དང་མི་སྐྱེ་བ་ཤེས་པ་
བསྣན་པས་དགུ་དང་། མི་གཡོ་བའི་ཆོས་ཅན་མིན་ན་ཟད་ཤེས་བསྣན་པས་བརྒྱད་ཐོབ་བོ། རྟོགས་པའི་སྐལ་
བ་ཅན་ཞིག་མི་གཡོ་བར་དབང་པོ་འཕོ་བའི་བར་ཆད་མེད་ལམ་ལ་གནས་ན་ལམ་དེའི་ངོ་བོར་གྱུར་པའི་ཆོས་ཤེས།
རྗེས་ཤེས། བདེན་པ་བཞི་ཤེས། ཟད་པ་ཤེས་པ་དང་བདུན་གསར་དུ་ཐོབ་ལ། དེ་ལ་ཡང་ཆོས་ཤེས་རྗེས་
ཤེས་གང་རུང་ཞིག་དང་། བདེན་བཞི་ཤེས་པ་ལས་གཅིག ཟད་པ་ཤེས་པ་དང་གསུམ་ད་ལྟར་བ་དང་གཞན་
རྣམས་མ་འོངས་པའོ། ། དེའི་ངོ་བོར་གྱུར་པའི་ཀུན་རྫོབ་ཤེས་པ་དང་། སེམས་ཤེས་དང་། མི་སྐྱེ་བ་ཤེས་པ་
479



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
གསར་ཐོབ་མེད་དེ། ཀུན་རྫོབ་ཤེས་པ་ནི་ཟག་བཅས་ཡིན་པས་འཕགས་པ་དབང་རྟུལ་དང་སྲིད་རྩེའི་གཉེན་
པོར་མི་རུང་ཞིང་། ཕྱི་མ་གཉིས་རྣམ་གྲོལ་ལམ་ཡིན་པས་བར་ཆད་མེད་ལམ་ལ་མི་རུང་བའི་ཕྱིར་རོ། ། ཡང་།
སློབ་པ་ཞིག་བསམ་གཏན་སྤེལ་སྒོམ་གྱི་བར་ཆད་མེད་ལམ་ལ་གནས་ན་དེའི་ངོ་བོར་གྱུར་པའི་ཆོས་ཤེས། རྗེས་
ཤེས། བདེན་པ་བཞི་ཤེས། ཀུན་རྫོབ་ཤེས་པ་དང་བདུན་གསར་དུ་ཐོབ་ལ། དེ་ཡང་ཟག་མེད་ལ་གནས་
པའི་ཚེ་ཆོས་ཤེས་རྗེས་ཤེས་གང་རུང་ཞིག་དང་། བདེན་བཞི་ཤེས་པ་ལས་གཅིག་སྟེ་གཉིས་ད་ལྟར་བ་དང་།
ཟག་བཅས་ཀྱི་ཚེ་ཀུན་རྫོབ་ཤེས་པ་ད་ལྟར་བའོ། །
གོང་མའི་གྲོལ་བའི་ལམ་བརྒྱུད་ལའང་། ། ཞེས་སོགས་ཀྱི་སྐབས་སུ། སློབ་པ་ཞིག་སྲིད་རྩེའི་ཉོན་མོངས་
དང་པོ་བརྒྱད་ལས་གྲོལ་པའི་རྣམ་གྲོལ་ལམ་བརྒྱད་པོ་གང་ལ་གནས་ན་ཡང་། རྣམ་གྲོལ་ལམ་དེ་དང་དེའི་ངོ་
བོར་གྱུར་པའི་ཆོས་ཤེས། རྗེས་ཤེས། བདེན་པ་བཞི་ཤེས། སེམས་ཤེས་ཟག་མེད་དང་བདུན་གསར་དུ་
ཐོབ་ལ། དེ་ལ་ཡང་ད་ལྟར་བ་ནི་སྔར་བཤད་པ་ལྟར་གྱི་ཟག་མེད་གང་རུང་གཉིས་སོ། ། འདི་ལ་ཡང་ཀུན་རྫོབ་
ཤེས་པ་གསར་ཐོབ་མེད་དེ་སྲིད་རྩེའི་གཉེན་པོར་མི་རུང་བའི་ཕྱིར་དང་། སློབ་པ་ཡིན་པས་ལྷག་མ་གཞན་
གཉིས་ཀྱང་མི་ཐོབ་བོ། ། སློབ་པ་དབང་རྟུལ་ཞིག་དབང་རྣོན་དུ་འཕོ་བའི་རྣམ་ གྲོལ་ལམ་ལ་གནས་པ་ལ།
ཆགས་བཅས་ཡིན་ན་དེའི་ངོ་བོར་གྱུར་པའི་ཆོས་ཤེས་རྗེས་ཤེས། བདེན་བཞི་ཤེས་པ་སྟེ་དྲུག་དང་། ཆགས་
བྲལ་ཡིན་ན་སེམས་ཤེས་ཟག་མེད་དང་བདུན་གསར་དུ་ཐོབ་ལ། ཟག་མེད་ད་ལྟར་བ་གཉིས་ནི་གོང་དང་
མཚུངས་སོ། ། གཞན་དག་ཁ་ཅིག འདི་ནི་མཐོང་ལམ་དང་འདྲ་བས་བདེན་པ་མངོན་པར་རྟོགས་པའི་མཐའ་
ལས་བྱུང་བའི་ཤེས་པ་གསར་ཐོབ་ཡོད་པར་འདོད་ཀྱང་རང་ལུགས་སུ་ནི་མི་འདོད་དོ། ། ཡང་། སློབ་པ་དབང་
པོ་སྦྱོང་བའི་བར་ཆད་མེད་ལམ་ལ་གནས་པ་ནི་ཆགས་བཅས་ཆགས་བྲལ་གཉིས་ཀས་ལམ་དེའི་ངོ་བོར་གྱུར་པའི་
ཆོས་ཤེས། རྗེས་ཤེས། བདེན་བཞི་ཤེས་པ་དང་དྲུག་ཁོ་ན་གསར་དུ་ཐོབ་ཅིང་། ཀུན་རྫོབ་ཤེས་པ་གསར་
ཐོབ་མེད་དེ་མཐོང་ལམ་བཟོད་པ་དང་འདྲ་བའི་ཕྱིར་དང་། བར་ཆད་མེད་ལམ་དང་སློབ་པ་ཡིན་པས་ཤེས་པ་
གཞན་གསུམ་ཡང་མི་ཐོབ་བོ། ། དེ་བཞིན་སྲིད་རྩེའི་ཉོན་མོངས་ཀྱི་གཉེན་པོ་བར་ཆད་མེད་ལམ་དགུ་པོ་གང་གི་ཚེ་
ནའང་དེ་དང་དེའི་ངོ་བོར་གྱུར་པའི་ཤེས་པ་དྲུག་པོ་དེ་ཁོ་ན་ཐོབ་ཀྱི། ལྷག་མ་བཞི་མི་ཐོབ་པའི་རྒྱུ་མཚན་གོང་མ་
རྣམས་ཀྱིས་ཤེས་སོ། ། སྲིད་རྩེའི་ཉོན་མོངས་ལས་གྲོལ་བའི་རྣམ་གྲོལ་ལམ་དགུ་པ་ཟད་པར་ཤེས་པ་ལ་གནས་པ་ནི་
480



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ། །
དབང་རྟུལ་ཡིན་ན་རྣམ་གྲོལ་ལམ་དེའི་ངོ་བོར་གྱུར་པའི་མི་སྐྱེ་བ་ཤེས་པ་མ་གཏོགས་པའི་ཤེས་པ་དགུ་དང་། མི་
གཡོ་བའི་ཆོས་ཅན་ཡིན་ན་དེའི་ངོ་བོར་གྱུར་པའི་མི་སྐྱེ་བ་ཤེས་པ་དང་བཅུ་གསར་དུ་ཐོབ་བོ། ། མི་སློབ་པ་དབང་
རྟུལ་མི་གཡོ་བར་དབང་པོ་འཕོ་བའི་རྣམ་གྲོལ་ལམ་མཐའ་མ་ལ་གནས་པས་ཀྱང་དེའི་ངོ་བོར་གྱུར་པའི་ཤེས་པ་
བཅུ་ཀ་གསར་དུ་ཐོབ་བོ། ། འདི་དག་ལ་ནི་སྡུག་ཀུན་ཤེས་པ་གཉིས་གང་རུང་ཞིག་དང་། རྗེས་ཤེས། ཟད་པ་
དང་མི་སྐྱེ་བ་ཤེས་པ་གཉིས་གང་རུང་ཞིག་སྟེ་གསུམ་ད་ལྟར་བ་དང་། གཞན་རྣམས་མ་འོངས་པ་ཐོབ་བོ། ། །
སྔར་བཤད་པའི་ལྷག་མ་ལ་ཤེས་པ་དུ་ཐོབ་བཤད་པ།
།
བཤད་པའི་ལྷག་མ་ལ་བརྒྱད་ཐོབ། ཅེས་པའི་སྐབས་སུ། སྔར་བཤད་པའི་ལྷག་མ་ལ། སློབ་པའི་
དབང་དུ་བྱས་ན་འདོད་པ་ལས་འདོད་ཆགས་དང་བྲལ་བའི་རྣམ་གྲོལ་ལམ་དགུ་པ་དང་། བསམ་གཏན་དང་
པོ་ནས་ཅི་ཡང་མེད་ཀྱི་བར་ས་བདུན་པོ་སོ་སོ་ལ་འདོད་ཆགས་དང་བྲལ་བའི་རྣམ་གྲོལ་ལམ་དང་། མངོན་ཤེས་
དང་། སྤེལ་ སྒོམ་དང་། མི་གཡོ་བར་དབང་པོ་འཕོ་བ་གསུམ་གྱི་རྣམ་གྲོལ་ལམ་དང་པོ་བརྒྱད་དང་།
འདོད་པ་ལས་འདོད་ཆགས་དང་བྲལ་བའི་ཕྱིར་མི་འོང་གི་སྦྱོར་བ་དང་ཁྱད་པར་ཅན་གྱི་ལམ་རྣམས་ལ་ནི་ཟད་པ་
དང་མི་སྐྱེ་བ་ཤེས་པ་མ་གཏོགས་པ། ལམ་དེ་དང་དེའི་ངོ་བོར་གྱུར་པའི་ཤེས་པ་བརྒྱད་བརྒྱད་མ་འོངས་པ་
གསར་དུ་ཐོབ་ལ། བརྒྱད་པོ་དེའི་ནང་ནས་ཀྱང་འཇིག་རྟེན་ལས་འདས་པ་ལ་བརྟེན་ན་ཟག་མེད་གཉིས་དང་།
འཇིག་རྟེན་པའི་ལམ་ལ་བརྟེན་ན་ཀུན་རྫོབ་ཤེས་པ་ནི་ད་ལྟ་བ་ཡང་ཐོབ་བོ། ། རིག་པ་འདིས་སྔར་གོང་དུ་ལམ་དེ་
དང་དེའི་ཚེ་ཟག་བཅས་ཟག་མེད་ད་ལྟར་བ་ཐོབ་པར་བཤད་པ་ཐམས་ཅད་ལ་ད་ལྟར་བར་མ་ཟད་མ་འོངས་པ་
ཡང་ཐོབ་པ་ཤེས་པར་བྱའོ། ། མི་སློབ་པའི་དབང་དུ་བྱས་ན་མངོན་ཤེས་དང་། སྤེལ་སྒོམ་དང་། མི་གཡོ་བར་
དབང་པོ་འཕོ་བ་སོགས་ཀྱི་བར་ཆད་མེད་ལམ་ལ་གནས་པ་ནི་དུས་ཀྱི་རྣམ་གྲོལ་ཡིན་ན་སེམས་ཤེས་དང་མི་སྐྱེ་བ་
ཤེས་པ་མ་གཏོགས་གཞན་ལམ་དེ་དང་དེའི་ངོ་བོར་གྱུར་བའི་ཤེས་པ་བརྒྱད་རེ་གསར་དུ་ཐོབ་ལ། མི་གཡོ་བའི་
ཆོས་ཅན་ཡིན་ན་སེམས་ཤེས་མ་གཏོགས་པའི་དགུ་ཐོབ་བོ། ཡང་། རྫུ་འཕྲུལ་གྱི་མངོན་ཤེས་སོགས་གསུམ་པོ་
དེ་དག་གི་སྦྱོར་བ་དང་། རྣམ་གྲོལ་དང་། ཁྱད་པར་ཅན་གྱི་ལམ་ལ་གནས་པ་རྣམས་ནི་དུས་ཀྱི་རྣམ་གྲོལ་ཡིན་
ན་མི་སྐྱེ་བ་ཤེས་པ་མ་གཏོགས་པ་དགུ་དང་། མི་གཡོ་བས་བཅུ་ཐོབ་བོ། ། ལྷའི་མིག་དང་རྣ་བའི་མངོན་ཤེས་
481



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
གཉིས་ཀྱི་རྣམ་གྲོལ་ལམ་ནི་ལུང་མ་བསྟན་ཡིན་པས་མ་འོངས་པ་ཐོབ་པ་མེད་དོ། ། འོ་ན། མངོན་ཤེས་སྤྲུལ་པ་མ་
གཏོགས་པ། ཞེས་མིག་རྣའི་མངོན་ཤེས་གཉིས་ལ་ཐོབ་པ་སྔར་སྐྱེས་ཡོད་པར་བཤད་པ་དང་འགལ་ལོ། ། ཞེ་ན་
སྐྱོན་མེད་དེ། དེ་ནི་བསམ་གཏན་གྱི་སྦྱོར་བའི་སྟོབས་ཤུགས་དྲག་ཁྱད་པར་ཅན་གྱིས་སྒྲུབ་པ་འགའ་ཞིག་ཙམ་
ལ་མ་འོངས་པའང་ཡོད་པས་དམིགས་བསལ་གྱི་དབང་དུ་བྱས་ལ། འདིར་ནི་སྤྱིར་བཏང་གཙོ་ཆེ་བའི་དབང་དུ་
བྱས་པས་ན་མི་འགལ་ལོ། ། དེས་ན་མིག་རྣའི་མངོན་ཤེས་གཉིས་ལ་མ་འོངས་པའི་ཐོབ་པ་སྔར་སྐྱེས་ཡོད་པར་ཐལ།
མངོན་ཤེས་སྤྲུལ་པ་མ་གཏོགས་པ། ། ཞེས་གསུངས་པའི་ཕྱིར་ན། མ་ཁྱབ་སྟེ། དམིགས་བསལ་ལ་དགོངས་
པའི་ཕྱིར་ཞེས་བྱའོ། ། དེ་དག་ནི་གཙོ་ཆེ་བ་འཕགས་པའི་དབང་དུ་བྱས་པ་ཡིན་ལ། སོ་སོའི་སྐྱེ་བོས་ནི་འདོད་པ་
དང་། བསམ་གཏན་དང་པོ་གསུམ་ལ་རིམ་པ་ལྟར་འདོད་ཆགས་དང་བྲལ་བའི་རྣམ་གྲོལ་ལམ་མཐའ་མ་རྣམས་
ལ་ནི་གོ་རིམ་བཞིན་བསམ་གཏན་དང་པོ་དང་། གཉིས་པ་དང་། གསུམ་པ་དང་། བཞི་པ་རྣམས་ཀྱི་
དངོས་གཞིའི་སས་བསྡུས་པའི་ཀུན་རྫོབ་ཤེས་པར་ད་ལྟར་བ་དང་། མ་འོངས་པ་གཉིས་ཀ་དང་། ཕ་རོལ་
སེམས་ཤེས་མ་འོངས་པ་ཐོབ་པོ། ། བསམ་གཏན་བཞི་པ་ལས་འདོད་ཆགས་དང་བྲལ་བ་ན་ནམ་མཁའ་མཐའ་
ཡས་ཀྱི་དངོས་གཞིས་བསྡུས་པའི་ཀུན་རྫོབ་ཤེས་པ་མ་གཏོགས་སེམས་ཤེས་གསར་ཐོབ་མེད་དེ། སེམས་ཤེས་
གཟུགས་མེད་ཀྱིས་བསྡུས་པ་མེད་པའི་ཕྱིར་རོ། ། དེ་བཞིན་དུ་གཟུགས་མེད་ལྷག་མ་རྣམས་ལ་ཡང་མཚུངས་སོ། །
བསམ་གཏན་གྱི་དངོས་གཞི་དེ་དག་གི་སྦྱོར་བའི་ལམ་དང་། རྫུ་འཕྲུལ་གྱི་མངོན་ཤེས་སོགས་གསུམ་གྱི་རྣམ་
གྲོལ་ལམ་དང་། ཚད་མེད་དང་། རྣམ་ཐར་དང་པོ་གསུམ་དང་ཟིལ་གནོན་ཟད་པར་གྱི་སྐྱེ་མཆེད་ལ་སོགས་
པ་ཡོན་ཏན་མངོན་པར་སྒྲུབ་པའི་རྣམ་གྲོལ་གྱི་ལམ་རྣམས་ལ་ཡང་དེ་དག་གྱི་ངོ་བོར་གྱུར་པའི་ཀུན་རྫོབ་ཤེས་པ་
དང་ཕ་རོལ་སེམས་ཤེས་གཉིས་ཀ་གསར་དུ་ཐོབ་ལ། ཡང་། སོ་སོའི་སྐྱེ་བོ་འདོད་པ་དང་བསམ་གཏན་སྔ་མ་
གསུམ་ལས་འདོད་ཆགས་དང་བྲལ་བའི་རྣམ་གྲོལ་ལམ་དང་པོ་བརྒྱད་དང་། དེ་དག་གི་སྦྱོར་བ་དང་། བར་
ཆད་མེད་ལམ་དང་། ཁྱད་པར་ཅན་གྱི་ལམ་དང་། མངོན་ཤེས་གསུམ་དང་ཚད་མེད་པ་སོགས་ཡོན་ཏན་
མངོན་པར་སྒྲུབ་པའི་བར་ཆད་མེད་ལམ་རྣམས་ལ་ནི་ཀུན་རྫོབ་ཤེས་པ་ཁོ་ན་མ་གཏོགས་དེ་དག་གི་ངོ་བོར་གྱུར་
པའི་སེམས་ཤེས་གསར་དུ་ཐོབ་པ་མེད་དེ། ས་སྔ་མ་སྔ་མར་འདོད་ཆགས་དང་བྲལ་བའི་རྣམ་གྲོལ་དགུ་པ་མ་
ཐོབ་པར་ས་ཕྱི་མ་ཕྱི་མའི་དངོས་གཞི་མི་ཐོབ་ལ། ས་དེའི་དངོས་གཞི་མ་ཐོབ་པར་ས་དེའི་སེམས་ཤེས་ཀྱང་མི་
482



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ།
ཐོབ་པའི་ཕྱིར་དང་། དེ་དག་གི་སྦྱོར་བ་དང་ཁྱད་པར་ཅན་གྱི་ཚེ་གསར་དུ་ཐོབ་རྒྱུའི་སེམས་ཤེས་མེད་པའི་ཕྱིར་
དང་། བར་ཆད་མེད་ལམ་རྣམས་ལ་ཡང་སེམས་ཤེས་མི་འཇོག་པའི་ཕྱིར་རོ། ། དེ་བཞིན་དུ་སྦྱོར་ལམ་ངེས་
འབྱེད་ཆ་མཐུན་གྱི་དངོས་གཞི་རྣམས་ལ་ཡང་སེམས་ཤེས་མེད་དེ། དེ་དག་མཐོང་ལམ་གྱི་འཁོར་ཡིན་པའི་ཕྱིར་
ཞེས་སོ། ། འོ་ན། ཟག་བཅས་ཟག་མེད་ཀྱི་ལམ་གང་གིས་ས་ཇི་ཙམ་གྱི་ཤེས་པ་ཐོབ་ཅེ་ན། ཟག་བཅས་འཇིག་
རྟེན་པའི་ལམ་གྱི་དབང་དུ་བྱས་ན། དང་པོའི་ཉེར་བསྡོགས་མི་ལྕོགས་མེད་ལ་བརྟེན་ནས་འདོད་པ་ལས་འདོད་
ཆགས་དང་བྲལ་ཏེ་བསམ་གཏན་དང་པོའི་དངོས་གཞི་ཐོབ་པ་ན་རྣམ་གྲོལ་དགུ་པའི་ངོ་བོར་གྱུར་པའི་དང་པོའི་
ཉེར་བསྡོགས་དང་དངོས་གཞིས་བསྡུས་པའི་ཀུན་རྫོབ་ཤེས་པ་གཉིས་ཀ་ཐོབ་པ་ནས། ཅི་ཡང་མེད་ལ་འདོད་
ཆགས་དང་བྲལ་ནས་སྲིད་རྩེའི་དངོས་གཞི་ཐོབ་པ་ན་རྣམ་གྲོལ་དགུ་པའི་ངོ་བོར་གྱུར་པའི་སྲིད་རྩེའི་ཉེར་བསྡོགས་
དང་དངོས་གཞི་གཉིས་ཀའི་ཀུན་རྫོབ་ཤེས་པ་གསར་དུ་ཐོབ་པའི་བར་དུ་སྦྱར་རོ། ། ཟག་མེད་ཀྱི་དབང་དུ་བྱས་ན་
གང་ལས་ཆགས་བྲལ་བྱ་ཕྱིར་གང་། ། ཞེས་སོགས་ཀྱི་དོན་སྔར་གནས་གཉིས་པར་བཤད་ཟིན་པ་ལྟར་ཏེ།
དཔེར་ན། བསམ་གཏན་གཉིས་ལ་འདོད་ཆགས་དང་བྲལ་བའི་ཕྱིར་དུ་བསམ་གཏན་གཉིས་པའི་དངོས་
གཞིའི་ངོ་བོར་གྱུར་བའི་ཟག་མེད་སྒོམ་ལམ་བར་ཆད་མེད་ལམ་མངོན་དུ་བྱེད་པ་ན། དེ་དང་རིགས་འདྲ་བ་ནི་
འོག་མ་བསམ་གཏན་དང་པོའི་ཉེར་བསྡོགས་དང་དངོས་གཞི་དང་དངོས་གཞི་ཁྱད་པར་ཅན་གྱི་ངོ་བོར་གྱུར་པའི་
སྒོམ་ལམ་བར་ཆད་མེད་ལམ་ཐོབ་ཅིང་། རྣམ་གྲོལ་ལམ་དགུ་པའི་ཚེ་བསམ་གཏན་གསུམ་པའི་དངོས་གཞིའི་ངོ་
བོར་གྱུར་པའི་རྣམ་གྲོལ་ལམ་ཟག་མེད་དང་། བསམ་གཏན་གཉིས་པ་ནས་དང་པོའི་ཉེར་བསྡོགས་བར་གྱི་རྣམ་
གྲོལ་ལམ་ཟག་མེད་ཐོབ་ཅིང་། དེ་བཞིན་དུ་ས་གོང་མ་རྣམས་ཀྱི་ཟག་མེད་ལ་ཡང་རིགས་འགྲེའོ། ། །
ཟད་པ་ཤེས་ལ་ཟག་བཅས་ཀྱང་། ། ཞེས་སོགས་ཀྱི་སྐབས་སུ། གང་གིས་ཟད་པ་ཤེས་པ་ཐོབ་པ་དེའི་ཚེ་
ནི་ཟག་མེད་དུ་མ་ཟད། ཟག་བཅས་ཀྱི་ཡོན་ཏན་མི་སྡུག་པ་དང་དབུགས་རྔུབ་དྲན་པ་དང་། དྲན་པ་ཉེར་
བཞག་དང་། ཚད་མེད་དང་། རྣམ་ཐར་ཟིལ་གནོན་དང་ཟད་པར་ལ་སོགས་པ་སྔར་སྦྱོར་བའི་སྟོབས་ཀྱིས་
ཐོབ་པ་རྣམས་ལས་ཁྱད་པར་དུ་གྱུར་པ་དུ་མ་ཞིག་འདོད་ཆགས་དང་བྲལ་བའི་སྟོབས་ཀྱིས་གསར་དུ་མ་འོངས་པ་
ཐོབ་བོ། ། དེ་ཡང་འདོད་རྟེན་པ་རྣམས་ཀྱིས་ནི་ས་ཐམས་ཅད་ཀྱིས་བསྡུས་པའི་ཟག་བཅས་ཀྱི་ཡོན་ཏན་ཐོབ་ཀྱི་ས་
483



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འགའ་ཞིག་ཙམ་གྱིས་བསྡུས་པ་ཡང་མ་ཡིན་ནོ། ། དེ་ལ་ཁོ་ན་རེ། ཟད་པ་ཤེས་པ་ཐོབ་པ་ན་ཟག་བཅས་ཀྱི་ཡོན་
ཏན་གོང་དུ་བཤད་པ་དེ་དག་གསར་དུ་ཐོབ་པ་མི་འཐད་པར་ཐལ། དེ་དག་ལས་འགའ་ཞིག་ནི་ཚོགས་སྦྱོར་གྱི་
གནས་སྐབས་ནས་ཐོབ་ཅིང་། གཞན་རྣམས་ཀྱང་ཟད་པ་ཤེས་པ་མ་ཐོབ་གོང་དུ་ཕལ་ཆེར་ཐོབ་ཟིན་པ་ཡིན་
པའི་ཕྱིར་ཟེར་ན། དེ་དག་བསམ་གཏན་གྱི་སྟོབས་སམ་སྦྱོར་བས་སྒྲུབ་པ་རྣམས་དེའི་གོང་ནས་ཐོབ་མོད་ཀྱང་།
འདིར་ནི་དེ་དག་སྦྱོར་བས་སྒྲུབ་པ་ལས་ཁྱད་པར་དུ་གྱུར་པ་དག་སྦྱོར་བ་འབད་རྩོལ་ལ་མ་ལྟོས་པར་འདོད་ཆགས་
དང་བྲལ་བའི་སྟོབས་ཀྱིས་གསར་དུ་ཐོབ་པ་ཡོད་པས་མི་མཚུངས་སོ། ། ས་ཀུན་གྱིས་བསྡུས་པ་ཐོབ་ཚུལ་ཡང་གོང་
དུ་བཤད་པ་ལྟར་འདོད་རྟེན་པ་རྣམས་ཀྱིས་ཁམས་གསུམ་ཅར་གྱིས་བསྡུས་པ་དང་། གཟུགས་ཀྱི་རྟེན་ཅན་གྱིས་
ཁམས་གོང་མ་གཉིས་ཀྱིས་བསྡུས་པ་དང་། གཟུགས་མེད་ཀྱི་རྟེན་ཅན་གྱིས་གཟུགས་མེད་ཁོ་ནས་བསྡུས་པ་ཐོབ་
ལ། དེ་བཞིན་དུ་སོ་སོའི་རྟེན་གྱི་སྒོ་ནས་ཀྱང་ཁྱད་པར་ཕྱེ་ཚུལ་ཤེས་དགོས་ཏེ་ཟག་བཅས་ཀྱི་ཡོན་ཏན་དེ་དག་ས་
འཕོས་པས་གཏོང་བའི་ཕྱིར་རོ། །
སྔོན་རྙེད་མི་ཐོབ་བོ། ། ཞེས་པའི་དོན་ནི། སྔར་རྙེད་ཟིན་པའི་ཡོན་ཏན་རྣམས་རྒྱུད་ལ་ལྡན་ཀྱང་གསར་
དུ་ཐོབ་པའི་ཐ་སྙད་མི་ཐོབ་པ་མ་ཟད། སྐབས་འདི་དག་ཏུ་ཐོབ་མ་ཐོབ་དཔྱོད་པའི་གཞི་མ་ཡིན་པར་བསྟན་པ་
ལས། སྔར་རྙེད་ཟིན་པ་མཐའ་དག་གི་ཐོབ་པ་བཏང་བའི་དོན་ནི་མ་ཡིན་པས་གོ་བ་མ་ནོར་བ་གལ་ཆེའོ། །
ཐོབ་པ་བཞིའི་ཁྱད་པར་བཤད་པ།
རྙེད་དང་བསྟེན་ཅེས་བྱ་བ་ནི། ཞེས་སོགས་ཀྱི་སྐབས་སུ། ཐོབ་པ་ལ་སྒྲས་བརྗོད་རིགས་ཀྱི་སྒོ་ནས་ཕྱེ་
ན། རྙེད་པ་ཐོབ་པ་དང་། བསྟེན་པ་ཐོབ་པ་དང་། གཉེན་པོ་ཐོབ་པ་དང་། ཐག་བསྲིང་བ་ཐོབ་པ་བཞི་
ཡོད་དེ། དེ་ཡང་དགེ་བ་ཟག་བཅས་ལྟ་བུ་ལ་མཚོན་ན། དགེ་བ་ཟག་བཅས་གང་ཞིག་སྔར་མ་རྙེད་པ་ལས་
གསར་དུ་རྙེད་པ་ནི་རྙེད་པ་ཐོབ་པ་དང་། ད་ལྟར་བ་མངོན་དུ་བྱེད་པ་ནི་བསྟེན་པ་ཐོབ་པ་ཞེས་བྱ་ཞིང་། དེ་
ཡང་ད་ལྟར་བའི་ཆོས་ལ་ནི་རྙེད་པ་དང་བསྟེན་པ་ཐོབ་པ་གཉིས་ཀ་ཡོད་ལ། མ་འོངས་པ་ལ་ནི་རྙེད་ཐོབ་ཁོ་ན་
དང་། འདས་པ་ལ་ནི་དེ་གཉིས་ཀ་མེད་དོ། ། གཉེན་པོ་ཐོབ་པ་ནི་ཟག་བཅས་ཀྱི་ཆོས་དེ་དག་ལ་འདོད་ཆགས་
དང་བྲལ་བྱེད་ཀྱི་གཉེན་པོ་ཐོབ་པ་དང་། ཐག་བསྲིང་བ་ཐོབ་པ་ནི་དེ་དག་ལ་འདོད་ཆགས་དང་བྲལ་བའི་རྣམ་
484



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ།
གྲོལ་ཐོབ་པ་ལ་བྱེད་པ་སྟེ། ཕྱི་མ་འདི་གཉིས་ནི་དེ་དག་གི་གཉེན་པོ་དང་སྤངས་པ་ཐོབ་པ་ལ་ཆོས་དེ་དང་དེའི་
ཐོབ་པ་ཞེས་བཏགས་པ་ཙམ་ལས་དེ་དག་གི་ཐོབ་པ་དངོས་ནི་མ་ཡིན་ནོ། ། དེ་ལྟར་ན་དགེ་བ་ཟག་བཅས་ད་ལྟར་
བ་ཕལ་ཆེ་བ་ལ་ནི་ཐོབ་པ་བཞི་ཆར་ཡོད་ལ། ཟག་མེད་ལ་ནི་དང་པོ་གཉིས་མ་གཏོགས་ཕྱི་མ་གཉིས་མེད་དེ།
ཟག་མེད་ལ་གཉེན་པོ་དང་ཐག་བསྲིང་བ་མེད་པའི་ཕྱིར་རོ། ། ཉོན་མོངས་ཅན་ལ་ནི་གཉེན་པོ་དང་ཐག་བསྲིང་བ་
གཉིས་ཆར་ཡོད་པ་མ་ཟད། འགའ་ཞིག་ལ་ནི་རྙེད་པ་དང་བསྟེན་པ་གཉིས་ཀྱང་ཡོད་མོད་ཀྱང་། ཕལ་ཆེ་
བའི་དབང་དུ་བྱས་ཏེ་ཐོབ་པ་ཕྱི་མ་གཉིས་ཡོད་པ་དངོས་སུ་བསྟན་ནས་དང་པོ་གཉིས་ཡོད་པ་ཤུགས་ལ་བསྟན་
ཏོ། ། དེ་ལ་ཁོ་ན་རེ། འདས་པ་ལ་རྙེད་ཐོབ་མེད་པར་བཤད་པ་མི་འཐད་པར་ཐལ། དེ་ལ་སྔར་མ་རྙེད་པ་
ལས་གསར་དུ་རྙེད་པ་ཡོད་པའི་ཕྱིར་ཏེ། དེ་གསར་དུ་རྙེད་པ་ཡོད་པའི་ཕྱིར་ཟེར་ན་ རྟགས་མ་གྲུབ་སྟེ།
འདས་པ་གསར་དུ་རྙེད་པ་ཡོད་ན་སྔར་མ་རྙེད་པ་ལས་གསར་དུ་རྙེད་པ་ཡོད་དགོས་པས་དེ་ལ་འདས་པའི་དོན་མ་
ཚང་བར་འགྱུར་བའི་ཕྱིར། དེར་ཐལ། ཐོབ་བྱའི་ཆོས་དེ་འདས་པའི་ངོ་བོར་འཕོ་བ་ལ་ཐོབ་བྱའི་ཆོས་མ་
འོངས་པ་དང་ད་ལྟར་གང་རུང་ཞིག་རྙེད་པ་སྔོན་དུ་འགྲོ་དགོས་པས་སྔར་མ་རྙེད་པ་ལས་གསར་དུ་རྙེད་རྒྱུ་མེད་
པའི་ཕྱིར་རོ། ། དེ་ལ་ཁོ་ན་རེ། ཐོབ་བྱའི་ཆོས་འདས་པ་ཐོབ་མ་ཐག་པ་མེད་པར་ཐལ། དེ་གསར་དུ་ཐོབ་པ་
མེད་པའི་ཕྱིར་ཟེར་ན་མ་ཁྱབ་མ་གྲུབ་ན། དེར་ཐལ། དེ་ལ་རྙེད་ཐོབ་དང་བསྟེན་ཐོབ་གཉིས་ཀ་མེད་པའི་
ཕྱིར་ཏེ། འགྲེལ་པ་མངོན་པའི་རྒྱན་ལས། མ་འོངས་པ་ལ་རྙེད་པ་ཐོབ་པ་ཁོ་ན་དང་། འདས་པ་ལ་ནི་དེ་
གཉིས་ཀ་མེད་དོ། ། ཞེས་གསུངས་པའི་ཕྱིར། ཡང་ཁོ་ན་རེ། དགེ་བ་ཟག་བཅས་ཐོབ་ཟིན་ཡང་དང་ཡང་དུ་
མངོན་དུ་བྱེད་པ་དེ་བསྟེན་ཐོབ་ཡིན་པར་ཐལ། འགྲེལ་པ་མངོན་པའི་རྒྱན་ལས། བསྟེན་པ་ཐོབ་པ་ཞེས་བྱ་
བ་ནི་དགེ་བ་འདུས་བྱས་རྣམས་ཀྱི་ཐོབ་ཟིན་ཡང་དང་ཡང་དུ་མངོན་དུ་བྱས་པའི་ཐོབ་པའོ། ། ཞེས་གསུངས་པའི་
ཕྱིར་ཟེར་ན་མ་ཁྱབ་སྟེ། དེའི་དོན་ནི། བསམ་གཏན་གྱི་སྙོམས་འཇུག་ལྟ་བུ་ཞིག་སྔར་ཐོབ་ཟིན་ནས་ཕྱིས་
བསམ་གཏན་གྱི་སྙོམས་འཇུག་ཡང་དང་ཡང་དུ་ནམ་མངོན་དུ་བྱེད་རེས་ཀྱི་སྙོམས་འཇུག་དེའི་ཐོབ་པ་ནི་བསྟེན་
ཐོབ་ཡིན་ཞེས་པའི་དོན་ཡིན་པའི་ཕྱིར། དེ་ལྟར་མ་ཡིན་པར། ཕྱིས་ཡང་དང་ཡང་དུ་མངོན་དུ་བྱེད་རེས་
ཀྱིས་སྔར་ཐོབ་ཟིན་དེ་ཉིད་མངོན་དུ་བྱེད་དགོས་ན། ཐོབ་ཟིན་སླར་ཡང་ཐོབ་པ་ཡོད་པར་འདོད་དགོས་ལ།
དེ་ལྟར་ན་སྐྱེས་ཟིན་སླར་ཡང་སྐྱེ་བར་འདོད་པ་ལ་ཡང་ཐག་ཉེ་བར་འགྱུར་བའི་ཕྱིར་རོ། །
ལ་མང
485



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཐུན་མོང་མིན་པའི་ཡོན་ཏན་སྟོབས་བཅུ་ལ་ཞིབ་ཏུ།
།
སངས་རྒྱས་ཆོས་ནི་མ་འདྲེས་པ། ། ཞེས་སོགས་ཀྱི་སྐབས་སུ། སངས་རྒྱས་ཀྱི་ཡོན་ཏན་ཐུན་མོང་མ་ཡིན་
པ་དང་། ཐུན་མོང་བ་གཉིས་ལས། དང་པོ་ནི། སངས་རྒྱས་ཀྱིས་ཟད་པ་མཁྱེན་པ་བརྙེས་པའི་ཚེ་ཉན་
ཐོས་སོགས་དང་ཐུན་མོང་མ་ཡིན་པ། མ་འདྲེས་པའི་ཡོན་ཏན་སྟོབས་བཅུ་དང་། མི་འཇིགས་པ་བཞི་དང་།
དྲན་པ་ཉེ་བར་བཞག་པ་གསུམ་དང་། ཐུགས་རྗེ་ཆེན་པོ་སྟེ་བཅོ་བརྒྱད་བརྙེས་སོ། ། དེ་ལ་སྟོབས་བཅུ་ནི་གནས་
དང་གནས་མ་ཡིན་པ་མཁྱེན་པའི་སྟོབས། ལས་དང་རྣམ་སྨིན་མཁྱེན་པའི་སྟོབས། བསམ་གཏན་དང་རྣམ་
ཐར་སོགས་མཁྱེན་པའི་སྟོབས། དབང་པོ་མཆོག་དང་མཆོག་མ་ཡིན་པ་མཁྱེན་པའི་སྟོབས། མོས་པ་སྣ་
ཚོགས་མཁྱེན་པའི་སྟོབས། ཁམས་སྣ་ཚོགས་མཁྱེན་པའི་སྟོབས། ལམ་མཐའ་དག་མཁྱེན་པའི་སྟོབས།
སྔོན་ཀྱི་གནས་རྗེས་སུ་དྲན་པའི་སྟོབས། འཆི་འཕོ་བ་དང་སྐྱེ་བ་མཁྱེན་པའི་སྟོབས། ཟག་པ་ཟད་པ་མཁྱེན་
པའི་སྟོབས་དང་བཅུའོ། ། དེ་དག་རེ་རེ་ལ་ཤེས་པ་ཇི་ཙམ་ཞེ་ན། གནས་དང་གནས་མིན་མཁྱེན་པའི་སྟོབས་ལ་
ནི་ཤེས་པ་བཅུ་པོ་ཐམས་ཅད་ཡོད་ཅིང་། དེ་ཡང་སྟོབས་འདིའི་ངོ་བོར་གྱུར་པའི་ཀུན་རྫོབ་ཤེས་པའི་ཡུལ་དུ་ནི་
སྔར་གོང་དུ་བཤད་པའི་ཆོས་བཅུ་པོ་ཐམས་ཅད་འགྱུར་ལ། དེའི་ངོ་བོར་གྱུར་པའི་ཆོས་ཤེས་ཀྱི་ཡུལ་དུ་འདོད་
པའི་མཚུངས་ལྡན་ཡིན་མིན་གཉིས་དང་། ཟག་མེད་འདུས་བྱས་ཀྱི་མཚུངས་ལྡན་ཡིན་མིན་གཉིས། འདུས་
མ་བྱས་དགེ་བ་སྟེ་ལྔ་དང་
། རྗེས་ཤེས་ཀྱི་ཡུལ་དུ་ཁམས་གོང་མ་གཉིས་ཀྱི་མཚུངས་ལྡན་ཡིན་མིན་གཉིས་གཉིས་
དང་། ཟག་མེད་འདུས་བྱས་ཀྱི་གཉིས། འདུས་མ་བྱས་དགེ་བ་སྟེ་བདུན། སྡུག་བསྔལ་དང་ཀུན་འབྱུང་
ཤེས་པ་སོ་སོའི་ཡུལ་དུ་ཁམས་གསུམ་ཆར་གྱི་མཚུངས་ལྡན་ཡིན་མིན་གཉིས་གཉིས་ཏེ་དྲུག་རེ། འགོག་པ་ཤེས་
པའི་ཡུལ་དུ་འདུས་མ་བྱས་དགེ་བ་ཁོ་ན་དང་། ལམ་ཤེས་པའི་ཡུལ་དུ་ཟག་མེད་འདུས་བྱས་ཀྱི་མཚུངས་ལྡན་
ཡིན་མིན་གཉིས། ཕ་རོལ་སེམས་ཤེས་ཀྱི་ཡུལ་དུ་འདོད་པ་དང༌། གཟུགས་དང་། འདུས་བྱས་ཟག་མེད་
བཅས་ཀྱི་མཚུངས་ལྡན་གསུམ། ཟད་པ་དང་མི་སྐྱེ་བ་ཤེས་པའི་ཡུལ་དུ་འདུས་མ་བྱས་ལུང་མ་བསྟན་མ་
གཏོགས་པའི་ཆོས་དགུ་འགྱུར་རོ། ། ཞེས་འདོད་དོ། ། འདི་དག་ཀྱང་བྱེ་བྲག་སྨྲ་བས་སྤྱིར་སངས་རྒྱས་ཀྱི་མཁྱེན་
པས་ཆོས་ཐམས་ཅད་མཁྱེན་པར་འདོད་ཀྱང་། མཁྱེན་པའི་བྱེ་བྲག་རེ་རེས་ཆོས་ཐམས་ཅད་མི་མཁྱེན་པར་
486



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ།
བསམས་ནས་མཁྱེན་པ་འདི་དང་འདིའི་ཡུལ་དུ་ཆོས་འདི་དང་འདི་འགྱུར་ཞེས་ཚད་དང་རིས་སུ་ཕྱེ་བར་སྣང་
ཞིང་། དེ་ལ་གྲུབ་མཐའ་གོང་མའི་འདོད་ཚུལ་གྱིས་གཞལ་ན་མི་འཐད་པ་མ་ཟད། རང་གི་གྲུབ་མཐའ་
གཞིར་བཞག་ན་ཡང་ཁས་ལེན་ནང་ཕན་ཚུན་འགལ་བར་འགྱུར་ཏེ། ཇི་ལྟར་ཞེ་ན། གནས་དང་གནས་མིན་
མཁྱེན་པའི་ངོ་བོར་གྱུར་པའི་འགོག་པ་ཤེས་པ་དང་། ལམ་ཤེས་པ་དང་། སེམས་ཤེས་རྣམས་ཀྱི་ཡུལ་དུ་རིམ་
པ་བཞིན་འདུས་མ་བྱས་དགེ་བ་དང་། ཟག་མེད་འདུས་བྱས་དང་། མཚུངས་ལྡན་རྣམས་མ་གཏོགས་མི་
འབྱུང་ན། འོ་ན། དེ་དག་གནས་དང་གནས་མིན་མཁྱེན་པའི་སྟོབས་སུ་མི་འགྱུར་ཏེ། དེ་དག་གིས་གནས་
དང་གནས་མ་ཡིན་པ་མཁྱེན་ཚུལ་མེད་པའི་ཕྱིར་ཟེར་ན། རིགས་པ་དོན་མཐུན་གྱི་ལན་འདེབས་དཀའ་ཡང་།
རྩོད་པའི་ཚེ་གནས་སྐབས་ཁས་ལེན་འཛིན་མཚམས་ལྟ་བུ་འདི་ལྟར་སྨྲ་སྟེ། དཔེར་ན། དེའི་ངོ་བོར་གྱུར་པའི་
འགོག་པ་ཤེས་པ་ལ་མཚོན་ན། དེས་རང་གི་སྤང་བྱ་ཟག་བཅས་སྤངས་པ་ལས་འགོག་པ་མངོན་དུ་བྱེད་པ་
གནས་དང་། རང་གི་སྤང་བྱ་མ་སྤངས་པ་ལས་འགོག་པ་མངོན་དུ་བྱེད་པ་གནས་མ་ཡིན་པར་མཁྱེན་པ་ཡིན་ནོ་
ཟེར་ན། འོ་ན། དེ་འདྲའི་གནས་དང་གནས་མ་ཡིན་པ་གཉིས་པོ་དེ་ཆོས་ཅན། སོ་སོར་བརྟགས་འགོག་
ཡིན་པར་ཐལ། འདུས་མ་བྱས་དགེ་བ་ཡིན་པའི་ཕྱིར། དེར་ཐལ། འགོག་པ་ཤེས་པའི་ཡུལ་ཡིན་པའི་ཕྱིར།
རྩ་བར་འདོད་ན། འོ་ན། རང་གི་སྤང་བྱ་ཟག་བཅས་སྤངས་པ་ལས། འགོག་པ་མངོན་དུ་བྱེད་པ་དེ་ཡང་
སོ་སོར་བརྟགས་འགོག་ཡིན་པར་ཐལ། དེ་འགོག་པ་ཤེས་པའི་ཡུལ་ཡིན་པའི་ཕྱིར། འདོད་ན་སླ། མ་གྲུབ་
ན་དེར་ཐལ། དེ་འདྲའི་འགོག་པ་ཤེས་པ་དེས་རང་གི་སྤང་བྱ་ཟག་བཅས་སྤངས་པ་ལས་འགོག་པ་མངོན་དུ་
བྱེད་པ་མཁྱེན་པའི་ཕྱིར་ཏེ། དེ་ལྟར་མངོན་དུ་བྱེད་པ་གནས་ཡིན་པར་མཁྱེན་པའི་ཕྱིར་ཟེར་ན་མ་ཁྱབ་བོ། ། དེ་
བཞིན་དུ་ལམ་ཤེས་པའི་ཡུལ་དུ་གྱུར་པའི་གནས་དང་གནས་མ་ཡིན་པ་གང་རུང་ལ་ལམ་བདེན་གྱིས་ཁྱབ་པ་དང་།
ཕ་རོལ་སེམས་ཤེས་ཀྱི་ཡུལ་དུ་གྱུར་པའི་གནས་དང་གནས་མ་ཡིན་པ་གང་རུང་ལ་སེམས་དང་སེམས་བྱུང་གང་
རུང་གིས་ཁྱབ་པར་ཐལ་བ་སོགས་འཕེན་ན་གྲུབ་མཐའི་ཁས་ལེན་ཡིན་པས་འདོད་ལན་འདེབས་དགོས་པ་
འདྲའོ། ། དེ་ལ་ཁོ་ན་རེ། གནས་དང་གནས་མ་ཡིན་པ་མཁྱེན་པའི་སྟོབས་ཀྱི་ཡིན་པ་མེད་པར་ཐལ། གནས་
མཁྱེན་པའི་སྟོབས་ཀྱིས་གནས་མ་ཡིན་པ་མི་མཁྱེན། གནས་མ་ཡིན་པ་མཁྱེན་པའི་སྟོབས་ཀྱིས་གནས་མི་མཁྱེན་
པའི་ཕྱིར་ཟེར་ན་མ་ཁྱབ། མ་གྲུབ་ན་དེར་ཐལ། ཤེས་བྱ་རང་གི་མཚན་ཉིད་རྣམས། ། རྫས་རེ་རེ་ཞིག་སྤྱོད་
487



མམ་མt
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཡུལ་ལོ། ། ཞེས་གསུངས་པའི་ཕྱིར། གཞན་ཡང་། གནས་དང་གནས་མིན་མཁྱེན་པའི་སྟོབས་ཀྱི་ཡིན་པ་ཡོད་
པར་ཐལ། གནས་དང་གནས་མ་ཡིན་པ་རེ་རེ་ནས་མཁྱེན་པའི་སྟོབས་དེ། གནས་དང་གནས་མ་ཡིན་པ་
མཁྱེན་པའི་སྟོབས་ཡིན་པའི་ཕྱིར། དེ་ལྟར་མ་ཡིན་ན། གནས་མཁྱེན་པའི་སྟོབས་དང་གནས་མ་ཡིན་པ་
མཁྱེན་པའི་སྟོབས་རེ་རེ་ནས་སྟོབས་བཅུ་པོ་གང་ཡང་མ་ཡིན་པར་ཐལ་བ་དང་། དེ་བཞིན་དུ་ལས་དང་རྣམ་
སྨིན་མཁྱེན་པའི་སྟོབས། དབང་པོ་མཆོག་དང་མཆོག་མིན་མཁྱེན་པའི་སྟོབས། མོས་པ་སྣ་ཚོགས་མཁྱེན་
པའི་སྟོབས། ཁམས་སྣ་ཚོགས་མཁྱེན་པའི་སྟོབས། ལམ་མཐའ་དག་མཁྱེན་པའི་སྟོབས། ། འཆི་འཕོ་བ་
དང་སྐྱེ་བ་མཁྱེན་པའི་སྟོབས་རྣམས་རེ་རེ་ནས་ཡིན་པ་མེད་པར་ཐལ་བས། དེ་ལྟར་ན་སྟོབས་བཅུ་པོ་གང་རུང་
ཡིན་ན། སྟོབས་གསུམ་པ་བརྒྱད་པ་བཅུ་པ་གསུམ་པོ་གང་རུང་ཡིན་པས་ཁྱབ་པར་ཐལ་བའི་སྐྱོན་ཡོད་པའི་
ཕྱིར་རོ། ། ཡང་ཁོ་ན་རེ། གནས་དང་གནས་མ་ཡིན་པ་མཁྱེན་པའི་སྟོབས་ཀྱི་ཡུལ་དུ་གྱུར་པའི་གནས་དང་
གནས་མ་ཡིན་པ་གཉིས་ཀྱི་ཡིན་པ་ཡོད་པར་ཐལ། གནས་དང་གནས་མ་ཡིན་པ་མཁྱེན་པའི་སྟོབས་ཀྱི་ཡིན་པ་
ཡོད་པའི་ཕྱིར་ཟེར་ན་མ་ཁྱབ། དེ་བཞིན་དུ་འོག་ནས་འབྱུང་བའི་སྟོབས་ལྷག་མ་རྣམས་ལ་ཡང་ཚུལ་འདི་ལྟར་
དུ་དཔྱད་པར་བྱ་བ་མང་ཡང་རེ་རེ་ནས་འགོད་པ་ཡི་གེས་འཇིགས་ནས་མ་བཀོད་དེ་རིག་པ་འདི་དག་གིས་རྗེས་སུ་
དཔགས་ཏེ་དཔྱོད་ཤེས་པར་བྱའོ། ། ཞེས་དོགས་པ་ཅུང་ཟད་དཔྱད་ནས་དཀྱུས་ཀྱི་དོན་ལ་འཇུག་པ་ནི། ཟག་
བཅས་ཀྱི་ལས་དང་དེའི་འབྲས་བུ་རྣམ་སྨིན་སྣ་ཚོགས་པ་མཁྱེན་པའི་སྟོབས་ལ་ནི་འགོག་ལམ་ཤེས་པ་མ་གཏོགས་
པའི་བརྒྱད་ཡོད་དེ། འགོག་ལམ་ཤེས་པ་གཉིས་ནི་ཟག་མེད་ཁོ་ན་ལ་དམིགས་ཤིང་། ཟག་བཅས་ཀྱི་ལས་
དང་རྣམ་སྨིན་ལ་བདེན་པ་དང་པོ་གཉིས་ཀྱིས་བསྡུས་པས་ཁྱབ་པའི་ཕྱིར། བསམ་གཏན་དང་རྣམ་ཐར་སོགས་
མཁྱེན་པ་དང་། དད་སོགས་དབང་པོ་མཆོག་དང་མཆོག་མ་ཡིན་པ་མཁྱེན་པ་དང་། ཉན་ཐོས་སོགས་ཀྱི་
མོས་པ་སྣ་ཚོགས་མཁྱེན་པ་དང་། ཁམས་སྣ་ཚོགས་མཁྱེན་པའི་སྟོབས་རྣམས་ལ་ནི་འགོག་པ་ཤེས་པ་མ་
གཏོགས་པའི་ཤེས་པ་དགུ་དགུ་ཡོད་དེ། འདི་དག་འདུས་བྱས་ཟག་བཅས་ཟག་མེད་གང་རུང་ཁོ་ན་ལ་དམིགས་
པའི་ཕྱིར་རོ། ། འདིར་དབང་པོ་དང་མོས་པ་ནི་སེམས་བྱུང་ཡིན་ལ། ཁམས་ནི་སེམས་ཅན་རྣམས་ཀྱི་སྔོན་
གོམས་པའི་རྒྱུ་མཐུན་གྱིས་གྲུབ་པའི་སེམས་དང་སེམས་བྱུང་ཁྱད་པར་བ་ལ་འདོད་དོ། ། ལམ་མཁྱེན་པའི་སྟོབས་
ཞེས་པའི་དངོས་བསྟན་གྱི་ལམ་ལ་ནི་ལམ་བདེན་གྱིས་ཁྱབ་པ་མེད་དེ། དེ་ནི་དམྱལ་བ་ནས་མྱ་ངན་ལས་འདས་
488



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ། །
པའི་བར་ཐམས་ཅད་དུ་འགྲོ་བའི་རྒྱུ་ལ་ལམ་ཞེས་བཏགས་པ་ཡིན་ལ། དེ་ཡང་རྒྱུའམ་ལམ་འབའ་ཞིག་མཁྱེན་
པ་ལ་འདོད་ན་ནི་འགོག་པ་ཤེས་པ་མ་གཏོགས་པའི་དགུ་ཡིན་ལ། ལམ་འབྲས་བུ་དང་བཅས་པ་མཁྱེན་པ་ལ་
འདོད་ན་ནི་འགོག་པ་ཡང་ལམ་གྱི་བྲལ་འབྲས་ཡིན་པས་ཤེས་པ་བཅུ་ཀ་ཡོད་པར་འདོད་པའི་ལུགས་གཉིས་ལས་
གང་དུ་འདོད་ཀྱང་འགལ་བ་མེད་འདྲའོ། ། སྔོན་གནས་རྗེས་དྲན་དང་། འཆི་འཕོ་དང་སྐྱེ་བ་མཁྱེན་པའི་
སྟོབས་གཉིས་ནི་ཀུན་རྫོབ་ཤེས་པ་ཁོ་ན་ཡིན་ཏེ། སྔོན་གནས་རྗེས་དྲན་ནི་རང་གཞན་གྱི་སྐྱེ་བ་སྔ་མ་དྲན་པ་ཡིན་
ལ། འཆི་འཕོ་དང་སྐྱེ་བ་མཁྱེན་པ་ནི་མ་འོངས་པའི་སྲིད་པ་མཁྱེན་པ་སྟེ། འདི་དག་རང་གི་མཚན་ཉིད་ལ་
དམིགས་པ་ལས་སྤྱིའི་མཚན་ཉིད་བདག་མེད་པའི་རྣམ་པར་མ་ཞུགས་པས་བདེན་པ་ལ་མི་དམིགས་པར་འདོད་
དོ། ། ཟག་བ་ཟད་པ་མཁྱེན་པ་ཞེས་པ་ཡང་ཟག་པ་ཟད་པ་འགོག་བདེན་འབའ་ཞིག་མཁྱེན་པ་ལ་འདོད་ན་ནི།
ཆོས་ཤེས་རྗེས་ཤེས། འགོག་པ་ཤེས་པ་ཟད་བ་དང་མི་སྐྱེ་བ་ཤེས་པ། ཀུན་རྫོབ་ཤེས་པ་དང་དྲུག་ལས་མི་
འབྱུང་ལ། ཡང་ཟག་པ་ཟད་པའི་རྒྱུད་ལ་ཡོད་པའི་ཤེས་པ་ལ་འདོད་ན་ནི་དེའི་རྒྱུད་ལ་ནི་ཤེས་པ་ཐམས་ཅད་
འབྱུང་བས་ཤེས་པ་བཅུ་ཀ་ཡོད་དེ་འདི་ཡང་འདམ་ཁ་ཅན་ནོ། ། འོ་ན། བྱེ་སྨྲའི་རང་ལུགས་ལ་སྟོབས་བཅུ་པོ་
ནང་ཕན་ཚུན་འགལ་ལམ་མི་འགལ་ཞེ་ན། མི་འགལ་བ་འདྲ་སྟེ། ལམ་འབྲས་བུ་དང་བཅས་པ་མཁྱེན་པའི་
སྟོབས་དང་། ལས་དང་རྣམ་སྨིན་མཁྱེན་པའི་སྟོབས་གཉིས་མི་འགལ་བའི་ཕྱིར་ཏེ། དང་པོའི་ཁོངས་སུ་ཕྱི་མ་
འདུ་བའི་ཕྱིར། འོ་ན། དེ་གཉིས་སོ་སོར་དབྱེ་བ་དོན་མེད་དོ། ། ཞེ་ན། ནང་གསེས་སུ་རྒྱ་ཆེ་ཆུང་གི་ཁྱད་
པར་ཡོད་དེ། ལམ་དང་འབྲས་བུ་ཐམས་ཅད་མཁྱེན་པའི་སྒོ་ནས་ལམ་མཁྱེན་པའི་སྟོབས་དང་། ཟག་བཅས་
ཀྱི་ལས་དང་རྣམ་སྨིན་འབའ་ཞིག་ཙམ་མཁྱེན་པའི་ཆ་ནས་ལས་དང་རྣམ་སྨིན་མཁྱེན་པའི་སྟོབས་བཞག་པའི་ཕྱིར་
ཏེ། དང་པོས་འགོག་ལམ་ལ་དམིགས་པ་ཡོད་ལ། ཕྱི་མས་མ་དམིགས་པའི་ཕྱིར། གཞན་ཡང་བསམ་
གཏན་དང་། རྣམ་ཐར་སོགས་མཁྱེན་པ་དང་། ལམ་མཁྱེན་པ་གཉིས་ཀྱང་མི་འགལ་ཞིང་། དབང་པོ་
མཆོག་དང་མཆོག་མིན་མཁྱེན་པ་དང་། མོས་པ་སྣ་ཚོགས་དང་། ཁམས་སྣ་ཚོགས་མཁྱེན་པ་རྣམས་ཀྱང་ནང་
ཕན་ཚུན་མི་འགལ་བ་འདྲ་ཡང་རེ་རེ་ནས་མ་བཀོད་ལ། འོན་ཀྱང་དེ་དག་ཡིན་ཁྱབ་མཉམ་ཡང་མ་ཡིན་པས་བློ་
གྲོས་ཞིབ་མོས་དཔྱོད་ཤེས་པར་བྱའོ། །
སྔོན་གནས་འཆི་འཕོ་སྐྱེ་བའི་སྟོབས། ། བསམ་གཏན་དག་ན་ལྷག་མ་ནི། ། ཞེས་སོགས་ཀྱི་སྐབས་སུ། འོ་
489



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ན། སྟོབས་དེ་དག་ས་གང་ལ་བརྟེན་ཞེ་ན། སྔོན་གནས་རྗེས་དྲན་དང་། འཆི་འཕོ་དང་སྐྱེ་བ་མཁྱེན་པའི་
སྟོབས་གཉིས་ནི་བསམ་གཏན་གྱི་དངོས་གཞི་བཞི་པོ་གང་རུང་ཁོ་ན་ལ་བརྟེན་པ་ཡིན་ལ། སྟོབས་ལྷག་མ་
བརྒྱད་ནི་ཉེར་བསྡོགས་ཕྱི་མ་བདུན་མ་གཏོགས་པའི་ཟག་མེད་ས་དགུ་ལ་ཅི་རིགས་སུ་བརྟེན་པ་ཡོད་ཅིང་།
ཀུན་རྫོབ་ཤེས་པས་བསྡུས་པ་རྣམས་ལ་ནི་ས་ཐམས་ཅད་ལ་ཡང་ཅི་རིགས་སུ་བརྟེན་པ་ཡོད་མོད། འོན་ཀྱང་
འདི་དག་ཡོངས་སུ་དག་པའི་ཏིང་ངེ་འཛིན་ལ་བརྟེན་ནས་མཁྱེན་པའི་ཕྱིར་ཕལ་ཆེ་བས་བསམ་གཏན་བཞི་པ་ལ་
བརྟེན་པའོ། ། ལུས་རྟེན་ཡང་གླིང་གཞན་དང་ཁམས་གཞན་དང་འགྲོ་བ་གཞན་གྱི་རྟེན་ལ་སངས་རྒྱས་མི་འབྱུང་
ཞིང་། བུད་མེད་ཀྱི་རྟེན་ལ་ཡང་མི་འབྱུང་བས་ཛམྦུ་གླིང་གི་སྐྱེས་པའི་རྟེན་ཁོ་ན་ལ་འབྱུང་བར་འདོད་དོ། །
འདིའི་སྟོབས་གང་ཕྱིར་ཐོགས་མི་མངའ། ། ཞེས་པའི་སྐབས་སུ། འོ་ན། ཤེས་པ་བཅུ་པོ་དེ་དག་ཉན་
རང་ལ་སོགས་པ་ལ་ཡང་ཅི་རིགས་པར་ཡོད་བཞིན་དུ། སངས་རྒྱས་ཀྱི་ཐུགས་རྒྱུད་ལ་ཡོད་པ་དེ་དག་ཁོ་ན་ལ་
ཅིའི་ཕྱིར་སྟོབས་ཞེས་བྱ་ཞེ་ན། ཉན་རང་ལ་སོགས་པས་ཀྱང་གནས་དང་གནས་མ་ཡིན་པ་སོགས་འགའ་ཞིག་
ཙམ་ཤེས་པ་ཡོད་ཀྱང་མཐའ་དག་མི་ཤེས་པས་ཤེས་བྱ་ལ་ཐོགས་པ་དང་བཅས་པའི་ཕྱིར་སྟོབས་ཞེས་བྱ་བའི་མིང་
མི་ཐོབ་ལ། སངས་རྒྱས་ཀྱི་མཁྱེན་པས་ནི་ཤེས་བྱ་ཐམས་ཅད་ལ་ཐོགས་པ་མི་མངའ་བར་འཇུག་པའི་ཕྱིར།
དེ་དག་ཁོ་ན་ལ་ངེས་པར་སྟོབས་ཞེས་བྱ་བ་ཡིན་ནོ། ། ཞེས་སོ། ། དེ་ལ་ཁོ་ན་རེ། སངས་རྒྱས་ཀྱི་མཁྱེན་པས་ཤེས་
བྱ་ཐམས་ཅད་ལ་ཐོགས་པ་མི་མངའ་བར་འཇུག་པ་མི་འཐད་པར་ཐལ། ཤེས་བྱ་ཐམས་ཅད་ལ་ཐོགས་པ་མི་
མངའ་བར་འཇུག་པའི་དོན་མ་ཚང་བའི་ཕྱིར། དེ་ཐལ། སྡུག་ཀུན་མཁྱེན་པས་འགོག་ལམ་མི་མཁྱེན་པ་དང་།
འགོག་པ་ཤེས་པས་ལམ་མི་མཁྱེན་པ་དང་། ལམ་ཤེས་པས་འགོག་པ་མི་མཁྱེན་པ་དང་། འགོག་ལམ་ཤེས་
པས་སྡུག་ཀུན་མི་མཁྱེན་པ་དང་། སེམས་ལ་དམིགས་པས་སེམས་བྱུང་མི་འཛིན་པ་དང་། སེམས་བྱུང་ལ་
དམིགས་པས་སེམས་མི་འཛིན་པ་དང་། ཟག་བཅས་ལ་དམིགས་པས་ཟག་མེད་མི་འཛིན་པ་སོགས་ཡུལ་སོ་སོ་
ལ་ཐོགས་པ་ཤ་དག་ཡིན་པའི་ཕྱིར། ཟེར་ན་མ་ཁྱབ་སྟེ། སངས་རྒྱས་ཀྱི་མཁྱེན་པས་ཤེས་བྱ་ཐམས་ཅད་ལ་
ཐོགས་པ་མི་མངའ་བར་འཇུག་པའི་དོན་སྦྱོར་བ་འབད་རྩོལ་ལ་མ་ལྟོས་བར་བཞེད་པ་ཙམ་གྱིས་མཁྱེན་པའི་དོན་
ཡིན་པ་ལས་ཡུལ་སོ་སོ་ལ་མི་ཐོགས་པའི་དོན་མ་ཡིན་པའི་ཕྱིར། གལ་ཏེ་ཡུལ་སོ་སོ་ལ་མི་ཐོགས་པར་འདོད་ན།
འོ་ན། གོང་དུ་སྟོབས་བཅུ་པོ་སོ་སོ་ལ་ཤེས་པ་ཇི་ཙམ་འབྱུང་དང་། ཤེས་པ་སོ་སོའི་ཡུལ་དུ་ཆོས་བཅུ་ལས་
490



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ། །
འདི་འགྱུར་དང་འདི་མི་འགྱུར་ཞེས་བཤད་པ་རྣམས་དང་འགལ་བར་འགྱུར་ལ། གནས་དང་པོར་ཡུལ་ཐོགས་
དང་དམིགས་ཐོགས་སོགས་ཀྱི་ཁྱད་པར་བཤད་པ་རྣམས་དང་ཡང་འགལ་བར་འགྱུར་རོ། ། དེས་ན་སངས་རྒྱས་ཀྱི་
མཁྱེན་པ་སྤྱི་ཙམ་པ་དེ་ཤེས་བྱ་ཐམས་ཅད་ལ་ཐོགས་པ་མེད་པར་འཇུག་པ་ཡིན་ལ། དེའི་བྱེ་བྲག་རེ་རེ་ནས་ཕྱེ་ན་
ཤེས་བྱ་དེ་དང་དེ་ལ་ཐོགས་པ་ཤ་དག་ཡིན་ནོ། ། ཞེས་སྨྲ་དགོས་པ་ནི་འདོད་ཚུལ་གྱི་སྐྱོན་ཡིན་ཀྱང་གནས་སྐབས་
གྲུབ་མཐའི་རང་ལུགས་ལ་དེ་ལྟར་སྨྲ་བ་ལས་འོས་མེད་དོ། །
སྐུ་ལ་སྲེད་མེད་བུ་ཡི་སྟོབས། ། ཞེས་སོགས་ཀྱི་སྐབས་སུ། འོ་ན་སངས་རྒྱས་ཀྱི་ཐུགས་ཀྱི་སྟོབས་ཐོགས་པ་
མི་མངའ་ན་སྐུའི་སྟོབས་ཇི་ལྟར་ཞེ་ན། སྐུ་ལ་ནི་སྲེད་མེད་ཀྱི་བུའི་སྟོབས་མངའོ། ། སྲེད་མེད་ཀྱི་བུ་ཞེས་པ་ནི་
སྟོབས་ཆེས་ཆེ་བའི་རབ་ཀྱི་མིང་གི་རྣམ་གྲངས་ཡིན་པ་ལས་གང་ཟག་བྱེ་བྲག་པ་ཞིག་ཡོད་པ་ནི་མ་ཡིན་ཏེ།
འགྲེལ་པ་མངོན་པའི་རྒྱན་ལས། དེ་ལ་སྲེད་མེད་ཀྱི་བུ་ཞེས་བྱ་བ་ནི་སྟོབས་ཀྱི་མིང་སྟེ། དཔེར་ན། གྲངས་
ཀྱི་གནས་གཞན་དྲུག་ཅུ་པ་ལ་གྲངས་མེད་ཅེས་བརྗོད་པ་བཞིན་ནོ། ། ཞེས་གསུངས་པའི་ཕྱིར། འོ་ན། སྲེད་
མེད་ཀྱི་བུའི་སྟོབས་ཀྱི་ཚད་ཇི་ཙམ་ཞེ་ན། གླང་པོ་ཆེ་ཕལ་པ་དང་། སྤོས་ཀྱི་གླང་པོ་ཆེ་དང་། ཚན་པོ་ཆེ་
ཆེན་པོ་དང་། རབ་གནོན་དང་། ཡན་ལག་མཆོག་དང་། སྟོབས་མཆོག་དང་། སྲེད་མེད་ཀྱི་བུ་སྟེ་
བདུན་པོ་དེ་དག་སྔ་མ་སྔ་མ་ལས་ཕྱི་མ་ཕྱི་མ་བཅུ་འགྱུར་གྱིས་ལྷག་པའི་སྟོབས་ཕྱི་མ་ནི་སྲེད་མེད་ཀྱི་བུའི་སྟོབས་
སོ། ། སློབ་དཔོན་འགའ་ཞིག་ནི། སངས་རྒྱས་ཀྱི་སྐུའི་རུས་པའི་ཚིགས་རེ་རེ་ནའང་སྲེད་མེད་ཀྱི་བུའི་སྟོབས་
མངའ་ཞེས་འདོད་ལ། གཞན་དག་ནི་ཐུགས་ཀྱི་སྟོབས་མཐའ་ཡས་པ་བཞིན་སྐུའི་སྟོབས་ཀྱང་མཐའ་ཡས་ཏེ།
དེ་ལྟ་མ་ཡིན་ན་ཐུགས་ཀྱི་སྟོབས་ཇི་ལྟར་བཟོད་པར་འགྱུར་ཞེས་གསུངས་པ་ལྟར། དོན་ལ་གནས་ཏེ་སངས་
རྒྱས་ཀྱི་སྐུའི་སྟོབས་ལ་ཡང་ཚད་བཟུང་དུ་མེད་མོད་ཀྱང་། སྐུའི་སྟོབས་ལ་ཚད་བཟུང་དུ་ཡོད་པར་སྨྲ་བ་ཡང་
གྲུབ་མཐའི་འདོད་ཚུལ་ལོ། ། སྐུའི་སྟོབས་དེའི་ངོ་བོ་ནི་རེག་བྱའི་སྐྱེ་མཆེད་དུ་བཞེད་དོ། །
མི་འཇིགས་པ་བཞིའི་སྐོར་ལ་དོགས་དཔྱོད། །
མི་འཇིགས་པ་ནི་རྣམ་པ་བཞི། ། ཞེས་སོགས་ཀྱི་སྐབས་སུ། མི་འཇིགས་པ་ནི་རྣམ་པ་བཞི་སྟེ། རང་
དོན་རྟོགས་པ་ཕུན་ཚོགས་སུ་དམ་བཅས་པ་ལ་མི་འཇིགས་པ་དང་། དེ་བཞིན་དུ་རང་དོན་སྤངས་པ་ཕུན་
491



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཚོགས་སུ་དམ་བཅས་པ་དང་། གཞན་དོན་བར་ཆད་ཀྱི་ཆོས་སུ་དམ་བཅས་པ་དང་། གཞན་དོན་ངེས་
འབྱུང་གི་ལམ་དུ་དམ་བཅས་པ་ལ་མི་འཇིགས་པ་བཞིའོ། ། དེ་ཡང་དང་པོ་ནི་ཆོས་ཐམས་ཅད་ལ་མངོན་པར་
རྫོགས་པར་སངས་རྒྱས་སོ་ཞེས་ཤེས་བྱ་ཐམས་ཅད་མངོན་སུམ་དུ་མཁྱེན་པར་ཞལ་གྱིས་བཞེས་པ་ལ་སུས་ཀྱང་ཆོས་
བཞིན་དུ་རྒོལ་བ་མེད་པས་མི་འཇིགས་པ་དང་། དེ་བཞིན་དུ་བདག་ཉིད་ཟག་པ་ཀུན་ཟད་པའམ་སྤངས་པར་
ཞལ་གྱིས་བཞེས་པ་དང་། ཉན་ཐོས་ལ་སོགས་པ་ལ་འདོད་ཆགས་ལ་སོགས་པ་བར་དུ་གཅོད་པའི་ཆོས་སུ་
བསྟན་པ་དང་། ལམ་ནི་ངེས་པར་འབྱུང་བ་ཉིད་དུ་བསྟན་པ་ལ་སུས་ཀྱང་རྒོལ་དུ་མེད་པས་ན་འཇིགས་པ་མེད་
པའི་ཆ་ནས་དེ་དང་དེ་དག་ཏུ་བཞག་པའི་ཕྱིར། དེ་དག་ལས་མི་འཇིགས་པ་དང་པོ་ལ་ནི་སྟོབས་དང་པོ་བཞིན་
དུ་ཤེས་པ་བཅུ་ཀ་དང་ས་ཐམས་ཅད་ཀྱིས་བསྡུས་པ་ཡོད་ལ། གཉིས་པ་ནི། སྟོབས་བཅུ་པ་ཟག་པ་ཟད་པ་
མཁྱེན་པའི་སྟོབས་བཞིན་དུ་ཤེས་པ་དྲུག་གམ་བཅུ་དང་། ས་བཅུ་གཅིག་གིས་བསྡུས་པ་ཡོད་དོ། ། གསུམ་པ་ནི།
སྟོབས་གཉིས་པ་ལས་དང་རྣམ་སྨིན་མཁྱེན་པ་བཞིན་དུ་འགོག་ལམ་ཤེས་པ་མ་གཏོགས་པའི་ཤེས་པ་བརྒྱད་དང་།
ས་ཐམས་ཅད་ཀྱིས་བསྡུས་པ་དང་། བཞི་པ་ནི། སྟོབས་བདུན་པ་ཐམས་ཅད་དུ་འགྲོ་བའི་ལམ་མཁྱེན་པ་
བཞིན་དུ་ཤེས་པ་དགུའམ་བཅུ་དང་། ས་ཐམས་ཅད་ཀྱིས་བསྡུས་པ་ཡོད་དོ། ། འོ་ན། མི་འཇིགས་པ་དེ་དག་
གི་ངོ་བོ་ཤེས་པ་ཡིན་ནམ་ཞེ་ན། བྱེ་བྲག་སྨྲ་བས། མི་འཇིགས་པ་ནི་ཤེས་པ་དེ་དང་དེ་དག་ཉིད་དུ་འདོད་ལ།
སློབ་དཔོན་ཉིད་ཀྱི་བཞེད་པ་ནི་མི་འཇིགས་པ་ནི་ཤེས་པ་དེ་དག་གི་འབྲས་བུ་ཡིན་ཏེ། ཤེས་པ་དེ་དག་ལ་བརྟེན་
ནས་མི་འཇིགས་པའམ་མི་སྐྲག་པ་འབྱུང་བའི་ཕྱིར། དེ་ལྟ་ན་ཡང་འབྲས་མིང་རྒྱུ་ལ་བཏགས་ནས་ཤེས་པ་དེ་
དག་ལ་ཡང་མི་འཇིགས་པ་ཞེས་བརྗོད་པ་བཞེད་ལ། གང་ལྟར་ཡང་སྐབས་འདིའི་དངོས་བསྟན་གྱི་མི་འཇིགས་
པ་ནི་ཤེས་པ་ཉིད་དུ་འདོད་དགོས་སོ། ། འོ་ན། སྟོབས་དང་མི་འཇིགས་པ་དེ་དག་མི་འགལ་ལམ་ཞེ་ན། མི་
འགལ་བ་མ་ཟད། སྟོབས་དང་པོ་དང་མི་འཇིགས་པ་དང་པོ་དང་། སྟོབས་བཅུ་པ་དང་མི་འཇིགས་པ་
གཉིས་པ་སོགས་དོན་གཅིག་ཏུ་འདོད་དགོས་ཏེ། ཤེས་པ་དེ་དང་དེ་དག་ལ་བརྟེན་ནས་མི་འཇིགས་པ་བརྙེས་
པའི་ཆ་ནས་མིང་ལོགས་སུ་བཏགས་པ་ལས། དོན་ལ་སྟོབས་ཀྱི་ངོ་བོར་གྱུར་པའི་ཤེས་པ་དེ་དག་ལས་གཞན་དུ་
ཡོད་པར་མི་མངོན་ཏེ་དཔྱད་ན་ཤེས་སོ། །
དྲན་དང་ཤེས་བཞིན་བདག་ཉིད་གསུམ། ། ཞེས་པའི་སྐབས་སུ་དྲན་པ་ཉེར་བཞག་གསུམ་བཤད་པ་ནི།
492



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ།
དྲན་པ་དང་ཤེས་བཞིན་གང་རུང་གི་བདག་ཉིད་དམ་ཤེས་རབ་ཀྱི་ངོ་བོ་ཡིན་ལ། དེ་ཡང་སངས་རྒྱས་ཀྱིས་ཉན་
ཐོས་སོགས་ལ་ཆོས་སྟོན་པ་ན། དེ་དག་གིས་གུས་པས་ཉན་པ་དང་། སེམས་གཏོད་པར་བྱེད་ན། དགྱེས་
པ་དང་ཡིད་བདེ་བར་ཡང་མི་འགྱུར་ལ། ཉན་པ་དང་སེམས་གཏོད་པར་མི་བྱེད་ན་ཡང་མི་དགྱེས་པ་དང་ཡིད་
མི་བདེ་བར་ཡང་མི་འགྱུར་ཞིང་། འགའ་ཞིག་གིས་ཉན་པ་དང་འགའ་ཞིག་གིས་ཉན་པར་མི་བྱེད་ན་ཡང་
དགྱེས་པ་དང་ཡིད་མི་བདེ་བ་གཉིས་ཀར་མི་འགྱུར་བར་དྲན་པ་དང་ཤེས་བཞིན་བཏང་སྙོམས་སུ་བཞུགས་པའི་ཆ་
ནས་དྲན་པ་ཉེར་གཞག་གསུམ་དུ་བཞག་པ་སྟེ། དེ་ནི་ཀུན་རྫོབ་ཤེས་པ་ཁོ་ན་ཡིན་པར་འདོད་དོ། ། །
སྙིང་རྗེ་ཆེན་པོ་དང་ཐུགས་རྗེ་ཆེན་པོ་གཉིས་ཀྱི་ཁྱད་པར།
ཐུགས་རྗེ་ཆེན་པོ་ཀུན་རྫོབ་བོ། ། ཞེས་སོགས་ཀྱི་སྐབས་སུ། ཐུགས་རྗེ་ཆེན་པོ་ཞེས་པ་ནི་སངས་རྒྱས་
བཅོམ་ལྡན་འདས་རྣམས་ཀྱིས་འཇིག་རྟེན་གྱི་ཁམས་ལ་ཉིན་མཚན་དུས་དྲུག་ཏུ་སུ་ནི་དར། སུ་ནི་རྒུད། སུ་
ནི་མ་སྨིན་པ་སྨིན་པར་བྱ། སུ་ནི་སྨིན་པ་ཡེ་ཤེས་ཀྱི་མཚོན་གྱིས་བརྟོལ་བར་བྱ་ཞེས་བྱ་བ་ལ་སོགས་པས་སེམས་
ཅན་ཐམས་ཅད་ལ་སྡུག་བསྔལ་གསུམ་ཅི་རིགས་པའི་རྣམ་པ་ཅན་དུ་གཟིགས་པས་ཀུན་རྫོབ་ཤེས་པའི་བདག་ཉིད་
ཅན་ཁོ་ན་ཏེ། དེ་ཡང་གཏི་མུག་མེད་པའི་རང་བཞིན་ཅན་ནོ། ། དེ་ལ་ཐུགས་རྗེ་ཆེན་པོ་ཞེས་བརྗོད་པའི་རྒྱུ་
མཚན་ནི། བསོད་ནམས་དང་ཡེ་ཤེས་ཀྱི་ཚོགས་ཆེན་པོས་འགྲུབ་པ་དང་། རྣམ་པ་སྡུག་བསྔལ་གསུམ་ཆར་ལ་
རྟོག་པའི་རྣམ་པ་ཅན་དང་། སྤྱོད་ཡུལ་ཁམས་གསུམ་གྱི་སེམས་ཅན་ཐམས་ཅད་ལ་དམིགས་ནས་དེ་ཐམས་ཅད་
འདུ་བྱེད་ཀྱི་སྡུག་བསྔལ་ཅན་དུ་དྲན་པ་མཉམ་པ་ཉིད་དུ་འཇུག་པ་དང་། ཤེས་རབ་ཤིན་ཏུ་རྣོ་བའི་ངོ་བོ་ཡིན་
པས་དེ་བས་ཆེ་བ་གཞན་མེད་པས་ན་ཆེས་ཆེ་བ་ཡིན་པའི་ཕྱིར་རོ། །
ཐ་དད་བྱ་བ་རྣམ་པ་བརྒྱད། ། ཅེས་པའི་སྐབས་སུ། འོ་ན་སྙིང་རྗེ་ཙམ་པོ་བ་དང་། ཐུགས་རྗེ་ཆེན་པོ་
གཉིས་ལ་ཁྱད་པར་ཅི་ཡོད་ཅེ་ན། ཁྱད་པར་རམ་ཐ་དད་དུ་འབྱེད་ཚུལ་བརྒྱད་ཡོད་དེ། སྙིང་རྗེ་ཙམ་པོ་བ་དེ་
ནི་ཞེ་སྡང་མེད་པའི་ངོ་བོ་ཉིད་དང་། སྡུག་བསྔལ་གྱི་སྡུག་བསྔལ་ཁོ་ནའི་རྣམ་པ་ཅན་དང་། དམིགས་པ་
འདོད་པའི་སེམས་ཅན་ཁོ་ན་ལ་དམིགས་པ་དང་། ས་བསམ་གཏན་ས་དྲུག་གམ་བཞི་ཆར་ན་ཡོད་པ་དང་།
ཉན་རང་དང་སོ་སྐྱེའི་རྒྱུད་ལ་ཡང་ཡོད་པ་དང་། འདོད་པ་ལས་འདོད་ཆགས་དང་བྲལ་བ་ཙམ་གྱིས་ཐོབ་པ་
493



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དང་། ཉན་ཐོས་ལ་སོགས་པས་ནི་སྙིང་རྗེ་བ་འབའ་ཞིག་ཏུ་ཟད་པ་ལས་འཁོར་བའི་སྡུག་བསྔལ་ལས་ཡོངས་སུ་
མི་སྐྱོབ་པ་དང་། ཡུལ་སྡུག་བསྔལ་གྱི་སྡུག་བསྔལ་ཅན་ཁོ་ན་ལ་སྐྱེ་བ་ལས་སེམས་ཅན་ཐམས་ཅད་ལ་འདྲ་བར་
སྙིང་རྗེ་བ་མ་ཡིན་ལ། ཐུགས་རྗེ་ཆེན་པོ་ནི་གཏི་མུག་མེད་པའི་ངོ་བོ་ཉིད་དང་། སྡུག་བསྔལ་གསུམ་ཆར་གྱི་
རྣམ་པ་ཅན་དང་། ཁམས་གསུམ་གྱི་སེམས་ཅན་ཐམས་ཅད་དམིགས་པ་དང་། ཏིང་ངེ་འཛིན་ལས་སུ་རུང་
བ་ཉིད་ཀྱིས་བསྐྱེད་དགོས་པས་བསམ་གཏན་བཞི་པའི་ས་པ་ཁོ་ན་དང་། སངས་རྒྱས་འཕགས་པ་ཁོ་ནའི་
ཐུགས་རྒྱུད་ལ་ཡོད་པ་དང་། སྲིད་རྩེ་ལས་འདོད་ཆགས་དང་བྲལ་བས་ཐོབ་པ་དང་། སེམས་ཅན་ཐམས་
ཅད་ལ་འཁོར་བའི་འཇིགས་པ་ཆེན་པོ་ལས་སྐྱོབ་པ་དང་། སེམས་ཅན་ཐམས་ཅད་ལ་འདྲ་བར་ཐུགས་བརྩེ་བ་
ཡིན་པའི་ཕྱིར་རོ། ། འོ་ན་ལུགས་འདིར་སྙིང་རྗེ་ཆེན་པོ་དང་དེ་འདྲའི་སྙིང་རྗེ་ཙམ་པོ་བ་གཉིས་ལ་ཁྱད་པར་ཡོད་
དམ་ཞེ་ན། ཡོད་དེ། སྙིང་རྗེ་ཆེན་པོ་ལ་དེ་འདྲའི་སྙིང་རྗེ་ཙམ་པོ་བ་དེ་མ་ཡིན་དགོས་པའི་ཕྱིར། དེར་ཐལ།
སངས་འཕགས་ཀྱི་ཐུགས་རྒྱུད་ལ་མངོན་དུ་གྱུར་བའི་སྙིང་རྗེ་ཆེན་པོ་ནི་ཐུགས་རྗེ་ཆེན་པོ་དང་དོན་གཅིག་ཏུ་ཡོད་
པ་གང་ཞིག བྱང་སེམས་དང་དེའི་རིགས་ཅན་གྱི་རྒྱུད་ཀྱི་སྙིང་རྗེ་ཆེན་པོ་དེ་ཡང་དེ་འདྲའི་སྙིང་རྗེ་ཙམ་པོ་བ་དེ་
མ་ཡིན་པའི་ཕྱིར། དང་པོ་དེར་ཐལ། སངས་འཕགས་ཀྱི་ཐུགས་རྒྱུད་ཀྱི་སྙིང་རྗེ་ཆེན་པོ་དེ་ཐུགས་རྗེ་ཆེན་པོ་
དང་དོན་གཅིག་ཏུ་མེད་ན། སངས་འཕགས་ཀྱི་ཐུགས་རྒྱུད་ལ་སྙིང་རྗེ་ཆེན་པོ་མེད་པར་འདོད་པའམ། ཡོད་
ཀྱང་མངོན་དུ་གྱུར་མི་སྲིད་པར་འདོད་དགོས་ན་ཚིག་ཏུ་མི་མཛེས་པར་མ་ཟད་དོན་ལ་ཡང་མི་འཐད་པའི་ཕྱིར་ཏེ།
སངས་རྒྱས་རྣམས་ཀྱིས་མཛད་པའི་གཙོ་བོ་ནི་སྡུག་བསྔལ་ཅན་གྱིས་སེམས་ཅན་རྣམས་སྡུག་བསྔལ་ལས་བཏོན་ཏེ་
ཐར་པ་དང་ཐམས་ཅད་མཁྱེན་པའི་གོ་འཕང་ལ་འགོད་པར་བཞེད་པ་ཉིད་ཡིན་པ་གང་ཞིག སྡུག་བསྔལ་ཅན་
གྱི་སེམས་ཅན་སྡུག་བསྔལ་གྱིས་མནར་བ་གཟིགས་པའི་ཚེ་སྙིང་རྗེ་གཏན་ནས་སྐྱེ་བ་མེད་ཅེས་རང་སྡེ་སུ་ཞིག་གིས་
སྨྲ་མི་ནུས་པའི་ཕྱིར། རྩ་བའི་རྟགས་ཕྱི་མ་དེར་ཐལ། བྱང་སེམས་ཀྱི་སྙིང་རྗེ་ཆེན་པོ་ཡོད་པ་གང་ཞིག
དེའི་རིགས་ཅན་ལམ་དུ་མ་ཞུགས་པའི་རྒྱུད་ལ་ཡང་དེ་ཡོད་པའི་ཕྱིར། དང་པོ་དེར་ཐལ། བྱང་སེམས་ཀྱི་
རྒྱུད་ལ་དེ་མེད་ན། བྱང་ཆུབ་ཏུ་སེམས་བསྐྱེད་པའི་ཚེ་སེམས་ཅན་ཐམས་ཅད་སྡུག་བསྔལ་ལས་སྐྱོབ་ཕྱིར་དུ་
སེམས་བསྐྱེད་པ་མ་ཡིན་པར་ཐལ་བ་དང་། བྱང་སེམས་ཀྱི་རྒྱུད་ལ་སེམས་ཅན་ཐམས་ཅད་ལ་དམིགས་པའི་
བྱང་ཆུབ་ཀྱི་སེམས་ཡོད་ཀྱང་། ། སེམས་ཅན་ཐམས་ཅད་ལ་དམིགས་པའི་སྙིང་རྗེ་ཆེན་པོ་མེད་པར་འདོད་དགོས་
494
s
，
སངས་



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ། །
པ་དང་། སེམས་ཅན་ཐམས་ཅད་སྙིང་རྗེ་ཆེན་པོའི་དམིགས་ཡུལ་དུ་བྱར་མི་རུང་བ་དང་། སྡུག་བསྔལ་ཅན་
གྱི་སེམས་ཅན་གང་ལ་དམིགས་ཀྱང་སྙིང་རྗེ་ཆེན་པོ་གཏན་ནས་སྐྱེ་མི་རིགས་པ་དང༌། བྱམས་སོགས་ཚད་མེད་
བཞིའི་ནང་ནས་སྙིང་རྗེ་ཚད་མེད་ཀྱང་བྱང་སེམས་ཀྱི་རྒྱུད་ལ་མེད་པར་ཐལ་བ་དང་། བྱང་ཆུབ་ཀྱི་སེམས་དེ་
སྙིང་རྗེ་ཆེན་པོའི་རྩ་བ་ཅན་མ་ཡིན་པར་ཐལ་བ་སོགས་མི་འོས་པ་དུ་མ་ཞིག་སྨྲ་དགོས་པའི་ཕྱིར་རོ། ། བྱང་སེམས་
ཀྱི་རིགས་ཅན་ལམ་དུ་མ་ཞུགས་པའི་རྒྱུད་ལ་ཡང་སྙིང་རྗེ་ཆེན་པོ་ཡོད་པར་ཐལ། བདག་ཅག་གི་སྟོན་པ་དམྱལ་
བའི་ཤིང་རྟ་འདྲེན་པའི་གྱད་དུ་སྐུ་འཁྲུངས་པའི་ཚེ་གྲོགས་ལ་དམིགས་པའི་སྙིང་རྗེ་ཆེན་པོ་གསར་དུ་སྐྱེས། དེ་
ནས་སྐུ་ཚེ་འཕོས་ནས་ལྷར་སྐྱེ་བ་བཞེས། དེ་ནས་ལྷོ་ཕྱོགས་སུ་རྫ་མཁན་གྱི་ཁྱེའུ་སྣང་བྱེད་དུ་སྐུ་འཁྲུངས་པའི་ཚེ་
དེ་བཞིན་གཤེགས་པ་ཤཱཀྱ་ཐུབ་པ་ཆེན་པོའི་དྲུང་དུ་བྱང་ཆུབ་ཏུ་སེམས་བསྐྱེད་པ་གྲུབ་མཐའི་རང་ལུགས་གང་ཞིག
དེ་འདྲའི་བྱང་ཆུབ་ཀྱི་སེམས་དེ་ཡང་དམྱལ་བའི་རྟེན་ལ་སྐྱེ་བའི་སྙིང་རྗེ་ཆེན་པོའི་རྒྱུན་གྱིས་ཉེར་ལན་བྱས་པ་ལ་
བརྟེན་ནས་སྐྱེ་བ་བྱེ་སྨྲའི་ལུགས་བསྟན་པའི་ཡིག་ཆ་གཞན་དག་ལས་འབྱུང་བ་ལྟར་འདིར་ཡང་ཁས་ལེན་དགོས་
པའི་ཕྱིར་དང་། དེས་བྱང་སེམས་ཀྱི་རིགས་ཅན་གཞན་ལ་ཡང་རིགས་འགྲེར་མཚོན་ཆོག་པའི་ཕྱིར་རོ། ། དེ་ལ་
ཁོ་ན་རེ། བྱང་སེམས་ཀྱི་རྒྱུད་ལ་སྙིང་རྗེ་ཡོད་ཀྱང་དེ་ནི་ཐུགས་རྗེ་ཆེན་པོ་ལས་ཐ་དད་འབྱེད་ཆོས་བརྒྱད་ཀྱི་སྒོ་
ནས་ཕྱེ་བའི་སྙིང་རྗེ་ཡིན་ནོ་ཟེར་ན། དེ་མི་འཐད་པར་ཐལ། དེ་འདྲའི་སྙིང་རྗེ་ཙམ་པོ་བ་དེ་འདོད་པའི་
སེམས་ཅན་སྡུག་བསྔལ་གྱི་སྡུག་བསྔལ་ལས་བྲལ་འདོད་ཙམ་གྱི་སྙིང་རྗེ་ཡིན་པ་གང་ཞིག བྱང་སེམས་ཀྱི་རྒྱུད་ཀྱི་
སྙིང་རྗེ་ཆེན་པོ་དེ་ནི་སེམས་ཅན་ཐམས་ཅད་སྡུག་བསྔལ་གསུམ་པོ་མཐའ་དག་ལས་སྐྱོབ་འདོད་ཀྱི་སྙིང་རྗེ་ཆེན་པོ་
ཡིན་པས་དེ་གཉིས་ཀྱི་ཁྱད་པར་ཤིན་ཏུ་ཆེ་བའི་ཕྱིར། དང་པོ་དེར་ཐལ། འགྲེལ་པ་མངོན་པའི་རྒྱན་ལས།
ཉན་ཐོས་ལ་སོགས་པས་ནི་སྙིང་རྗེ་བ་འབའ་ཞིག་ཏུ་ཟད་ཀྱི་འཁོར་བའི་སྡུག་བསྔལ་ལས་ཡོངས་སུ་མི་སྐྱོབ་པ་དང་།
ཞེས་གསུངས་པའི་ཕྱིར། ཕྱི་མ་དེར་ཐལ། སྙིང་རྗེ་ཙམ་པོ་བ་དེ་ནི་འདོད་པ་ལ་ཆགས་པ་དང་བྲལ་སྟོབས་
ཀྱིས་ཐོབ་དགོས་པ་དང་། ས་ཡང་བསམ་གཏན་ས་དྲུག་གི་བསྡུས་པ་སོགས་ཡིན་པ་གང་ཞིག བྱང་སེམས་ཀྱི་
སྙིང་རྗེ་ཆེན་པོ་ནི་འདོད་པ་ལ་ཆགས་པ་དང་མ་བྲལ་བའི་སྲིད་པ་མཐའ་མའི་བྱང་སེམས་གཞོན་ནུ་དོན་གྲུབ་ལྟ་
བུའི་རྒྱུད་ལ་ནི་ངེས་པར་ཡོད་པས་དེ་དང་དེའི་རྒྱུན་སྔ་མར་གྱུར་བའི་དམྱལ་པའི་རྟེན་ལ་གསར་དུ་སྐྱེ་བའི་སྙིང་རྗེ་
ཆེན་པོ་ལྟ་བུ་ནི་ངེས་པར་འདོད་པའི་ས་པ་ཁོ་ན་ཡིན་པའི་ཕྱིར། དེར་མ་ཟད་སངས་འཕགས་ཀྱི་ཐུགས་རྒྱུད་ཀྱི་
495



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
སྙིང་རྗེ་ཆེན་པོ་ནི་ཐུགས་རྗེ་ཆེན་པོ་དངོས་ཡིན་པས་དེའི་ཁྱད་ཆོས་བརྒྱད་ཀ་ཚང་ཞིང་། བྱང་སེམས་དང་དེའི་
རིགས་ཅན་གྱི་རྒྱུད་ཀྱི་སྙིང་རྗེ་ཆེན་པོ་ནི་ངོ་བོ་དམིགས་རྣམ་བྱེད་ལས་སོགས་ཕལ་ཆེར་ཐུགས་རྗེ་ཆེན་པོ་དང་རྗེས་
སུ་མཐུན་གྱི། སྙིང་རྗེ་ཙམ་པོ་བ་དེ་དང་གཏན་ནས་མི་འདྲ་བའི་ཕྱིར། འོན་ཀྱང་བྱང་སེམས་སོགས་ཀྱི་རྒྱུད་
ཀྱི་སྙིང་རྗེ་ཆེན་པོ་དེའི་རྟེན་དང་ས་དང་ཐོབ་ཚུལ་གསུམ་ནི་ཐུགས་རྗེ་ཆེན་པོ་དང་མི་འདྲ་སྟེ། རྟེན་ནི་དམྱལ་བ་
པ་སོགས་སོ་སྐྱེ་ཆགས་བཅས་པའི་རྟེན་ལ་གསར་དུ་སྐྱེ་བ་ཡོད་པའི་ཕྱིར་དང་། ས་ནི་འདོད་པ་དང་བསམ་
གཏན་ས་དྲུག་སྟེ་ས་བདུན་གྱིས་བསྡུས་པ་ཡོད་པའི་ཕྱིར་དང་། ཐོབ་ཚུལ་ཀྱང་རྟེན་དང་ས་ལ་དཔགས་ནས་
ཤེས་སླ་བའི་ཕྱིར། བྱང་སེམས་སོགས་ཀྱི་རྒྱུད་ཀྱི་སྙིང་རྗེ་དེ་དག་ལ་ཅིའི་ཕྱིར་ཆེན་པོའི་སྒྲར་བརྗོད་ཅེ་ན། ངོ་
བོ་གཏི་མུག་མེད་པའི་ཤེས་རབ་དང་། དམིགས་པ་སེམས་ཅན་ཐམས་ཅད་ལ་དམིགས་པ་དང་། རྣམ་པ་
སྡུག་བསྔལ་གསུམ་ཆར་ལ་རྟོག་པའི་རྣམ་པ་ཅན་ཡིན་པས་འབྲས་བུ་བསོད་ནམས་ཚད་མེད་པ་འཛིན་པའི་ཕྱིར་
ཆེན་པོ་ཞེས་བརྗོད་དགོས་པ་ཡིན་ནོ། ། འོ་ན། བྱང་འཕགས་ཀྱི་རྒྱུད་ལ་སྙིང་རྗེ་ཆེན་པོ་གསར་དུ་སྐྱེ་བ་ཡོད་དམ།
ཞེ་ན་མེད་དེ། སྔར་ཚོགས་ལམ་གྱི་སྐབས་སུ་ཐོབ་པའི་སྙིང་རྗེ་ཆེན་པོའི་རྒྱུན་གཏོང་རྒྱུ་མ་བྱུང་བས་ལྡན་པ་ཡིན་
གྱི། དྲོད་ནས་ཟད་མི་སྐྱེ་ཤེས་ཀྱི་ཡེ་ཤེས་ཀྱི་བར་སྟན་ཐོག་གཅིག་ལ་བགྲོད་དགོས་པས་བར་དེར་སྙིང་རྗེ་མངོན་
དུ་གྱུར་བའམ་གསར་དུ་སྐྱེ་བ་ནི་མེད་ཅེས་བྱའོ། ། འདི་དག་གང་གིས་བསྟན་ན། ཐུགས་རྗེ་ཆེན་པོ་ཀུན་རྫོབ་
བློ། ། ཞེས་དང་། ཐ་དད་བྱ་བ་རྣམ་པ་བརྒྱད། ། ཅེས་སོགས་རྩ་འགྲེལ་རྣམས་ཀྱིས་ཤུགས་ལ་བསྟན་པ་ཡིན་
ནོ། ། འོ་ན་སྤྱིར་སྙིང་རྗེ་ལ་སྙིང་རྗེ་ཆེན་པོ་དང་སྙིང་རྗེ་ཙམ་པོ་བ་གང་རུང་གིས་བསྡུས་པས་ཁྱབ་བམ་ཞེ་ན་མ་ཁྱབ་
སྟེ། དེ་གཉིས་གང་གིས་ཀྱང་མ་བསྡུས་པ་དམིགས་ཡུལ་སེམས་ཅན་ཉི་ཚེ་བ་ལ་དམིགས་པ་ངོ་བོ་ཞེ་སྡང་མེད་པ་
དང་གཏི་མུག་མེད་པ་གཉིས་ཅར་ལ་གཏོགས་པས་འདོད་པའི་སས་བསྡུས་ཞིག་ཀྱང་འཇོག་དགོས་པའི་ཕྱིར་རོ། །
སངས་རྒྱས་ཐམས་ཅད་ཚོགས་དང་ནི། ། ཞེས་སོགས་ཚིག་རྐང་བཞི་པོའི་དོན་ནི་ཤེས་སླ་ཞིང་། གཞན་
ཡང་སངས་རྒྱས་ཀྱི་སྐུ་གསུང་ཐུགས་ཀྱི་ཡོན་ཏན་ཐུན་མོང་མ་ཡིན་པ་ནི་དེ་དག་ཏུ་མ་ཟད་དེ། འགྲེལ་པ་མངོན་
པའི་རྒྱན་ལས། རྒྱུ་དང་འབྲས་བུ་ཕན་འདོགས་པ། ། གསུམ་པོ་རེ་རེའང་བཞི་བཞི་སྟེ། ། ཞེས་སོགས་རགས་
བསྡུས་སྡོམས་ཀྱི་ཚུལ་དུ་ཚིགས་སུ་བཅད་པར་སྡེབས་ནས་གསུངས་པ་རྣམས་ ཀྱི་དོན་ཡང་ཁོང་དུ་ཆུད་པར་
བྱའོ། ། འོ་ན་འདིར་ཚོགས་གཉིས་ཀྱི་ཁྱད་པར་ཇི་ལྟ་བུ་ཞེ་ན། སྤྱིར་བསོད་ནམས་དང་ཡེ་ཤེས་ཀྱི་ཚོགས་ཙམ་ནི་
496



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ།
ཉན་རང་གི་རྒྱུད་ལ་ཡང་ཡོད་དེ། ཐེག་པ་རང་རང་གི་བྱང་ཆུབ་ཏུ་སེམས་བསྐྱེད་ནས་རང་རང་གི་བྱང་ཆུབ་
འགྲུབ་བྱེད་ཀྱི་དགེ་རྩ་རྣམས་ཚོགས་གཉིས་ཀྱིས་མ་བསྡུས་པ་མེད་པའི་ཕྱིར་ཏེ། རང་འགྲེལ་ལས། བསྐལ་པ་
ཆེན་པོ་བརྒྱར་བྱང་ཆུབ་ཀྱི་ཚོགས་དག་ལ་སྤྱོད་པས་བསེ་རུ་ལྟ་བུར་འགྱུར་རོ། ། ཞེས་པའི་དངོས་ཤུགས་ཀྱི་དོན་
གྲུབ་པའི་ཕྱིར་རོ། ། འོན་ཀྱང་ཚོགས་གཉིས་ཁྱད་པར་ཅན་ནི་གཙོ་བོར་སངས་རྒྱས་ཀྱི་སའི་མཁྱེན་གཟུགས་ཀྱི་
ཡོན་ཏན་འགྲུབ་བྱེད་ཀྱི་རྒྱུའི་ཆ་ནས་འཇོག་དགོས་ཏེ། རང་དོན་སྟོབས་སོགས་མ་འདྲེས་པའི་མཁྱེན་པའི་ཡོན་
ཏན་བཅོ་བརྒྱད་གཙོ་བོར་འགྲུབ་བྱེད་ཀྱི་ཆ་ནས་ཡེ་ཤེས་ཀྱི་ཚོགས་དང་། གཞན་དོན་གཟུགས་ཀྱི་སྐུ་དང་དེའི་
ཡོན་ཏན་མཚན་དཔེ་སོགས་གཙོ་བོར་འགྲུབ་བྱེད་ཀྱི་ཆ་ནས་བསོད་ནམས་ཀྱི་ཚོགས་བཞག་པ་ཡིན་པའི་ཕྱིར་དང་།
ཚོགས་གཉིས་པོ་རང་རང་གི་ལག་རྗེས་མི་འདྲ་བ་རེ་འཇོག་པའི་ཆ་ནས་དེ་གཉིས་སོ་སོར་བཞག་པ་ཙམ་ལས་དེ་
གཉིས་པོ་འགལ་བ་ཡང་མ་ཡིན་ཏེ། གཟུགས་སྐུ་འགྲུབ་བྱེད་བསོད་ནམས་ཀྱི་ཚོགས་ཀྱིས་ཆོས་སྐུ་འགྲུབ་བྱེད་ཀྱི་
རྒྱུ་དང་། ཆོས་སྐུ་འགྲུབ་བྱེད་ཡེ་ཤེས་ཀྱི་ཚོགས་ཀྱིས་གཟུགས་སྐུ་འགྲུབ་བྱེད་ཀྱི་རྒྱུ་ཡང་བྱེད་པའི་ཕྱིར་ཏེ།
རྣམ་གཟིགས་མར་མེ་རིན་ཆེན་གཙུག། ཞེས་སོགས་དང་། གང་ནས་བྱང་ཆུབ་སེམས་དཔའ་ཡིན། ། ཞེས་
སོགས་རྩ་འགྲེལ་རྣམས་ཀྱི་ཤུགས་ཀྱིས་གྲུབ་པའི་ཕྱིར་རོ། ། །
སློབ་པ་འཕགས་པ་སོགས་ཀྱི་ཐུན་མོང་བའི་ཡོན་ཏན་བཤད་པ།
ཆོས་གཞན་སློབ་དང་ཐུན་མོང་ཡིན། ། ཞེས་སོགས་ཀྱི་སྐབས་སུ། སྔར་བཤད་པ་དེ་དག་ལས་གཞན་
པའི་ཡོན་ཏན་འགའ་ཞིག་ནི་སློབ་མ་ཉན་རང་འཕགས་པ་དང་ཐུན་མོང་བ་དང་། འགའ་ཞིག་ནི་སོ་སོ་སྐྱེ་བོ་
དང་ཡང་ཐུན་མོང་བ་ཡིན་ལ། དེ་དག་ཀྱང་གང་ཞེ་ན། ཉོན་མོངས་མེད་པ་དང་། སྨོན་ནས་མཁྱེན་པ་
དང༌། སོ་སོ་ཡང་དག་རིག་པ་བཞི་དང་། མངོན་ཤེས་དྲུག་དང་། བསམ་གཏན་བཞི་དང་། གཟུགས་
མེད་བཞི་དང་། ཚད་མེད་བཞི་དང༌། རྣམ་ཐར་བརྒྱད་དང་། ཟིལ་གནོན་གྱི་སྐྱེ་མཆེད་བརྒྱད་དང༌།
ཟད་པར་གྱི་སྐྱེ་མཆེད་བཅུ་དང་། ཏིང་ངེ་འཛིན་གསུམ་ལ་སོགས་པའོ། ། དེ་དག་ལས་ཉོན་མོངས་མེད་པ་ནས་
སོ་སོ་ཡང་དག་རིག་པ་བཞིའི་བར་དང་། ཟག་ཟད་ཀྱི་མངོན་ཤེས་དང་། འགོག་པའི་རྣམ་ཐར་དང་།
རྣམ་པར་ཐར་བའི་སྒོ་གསུམ་དང་བཅས་པ་རྣམས་ནི་འཕགས་པ་ཁོ་ན་དང་ཐུན་མོང་བ་ཡིན་ལ། གཞན་
497



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
རྣམས་ནི་སོ་སྐྱེ་དང་ཡང་ཐུན་མོང་བའོ། །
ཉོན་མོངས་མེད་པ་ཀུན་རྫོབ་ཤེས། ། ཞེས་སོགས་ཀྱི་སྐབས་སུ་དེ་དག་རྒྱས་པར་བཤད་པ་སྟེ། དེ་ལ་དང་
པོ་འཕགས་པ་ཁོ་ན་དང་ཐུན་མོང་བ་ཉོན་མོངས་མེད་པ་སོགས་བཤད་པ་ལ། དེ་ཡང་ཉོན་མོངས་མེད་པའི་
ཏིང་ངེ་འཛིན་ནི། དགྲ་བཅོམ་པ་གང་དག་གཞན་རྒྱུད་ཀྱི་ཉོན་མོངས་སྤོང་བར་འདོད་ནས་བདག་མཐོང་བ་
དང༌། བདག་ལ་དམིགས་ནས་གཞན་རྒྱུད་ལ་ཆགས་སྡང་སོགས་ཉོན་མོངས་པ་སྐྱེ་བར་མ་གྱུར་ཅིག་སྙམ་དུ་
རབ་མཐའི་བསམ་གཏན་བཞི་པ་ལ་མཉམ་པར་བཞག་ནས། དེ་ལས་ལངས་རྗེས་སུའང་དེ་དང་རྗེས་སུ་མཐུན་
པའི་ཤེས་པ་བསྐྱེད་པ་ལ་བྱེད་པ་སྟེ། དེ་ནི་ཀུན་རྫོབ་ཤེས་པ་ཁོ་ན་ཡིན་ལ། ས་ཡང་བསམ་གཏན་བཞི་པ་ཁོ་
ན་དང་། གང་ཟག་ནི་དགྲ་བཅོམ་པ་མི་གཡོ་བའི་ཆོས་ཅན་གྱིས་ཡིན་གྱིས། ཉམས་པའི་ཆོས་ཅན་སོགས་
ཀྱིས་ནི་མ་ཡིན་ཏེ། དེ་དག་ནི་རེས་འགའ་རང་རྒྱུད་ལ་ཡང་ཉོན་མོངས་སྐྱེ་བ་སྲིད་ན་གཞན་གྱི་ཉོན་མོངས་སྤོང་
བལྟ་ཅི་སྨོས་པའི་ཕྱིར་རོ། ། ལུས་རྟེན་ནི་གླིང་གསུམ་གང་རུང་གི་མི་ཁོ་ན་ཡིན་ལ། ཏིང་ངེ་འཛིན་འདིའི་
དམིགས་ཡུལ་ནི་འདོད་པའི་སས་བསྡུས་ཀྱི་སྒོམ་སྤང་ཉོན་མོངས་མ་འོངས་པ་གཞི་དང་བཅས་པ་ཁོ་ན་ཡིན་གྱི་
ཁམས་གོང་མའི་ཉོན་མོངས་ནི་མི་འབྱུང་སྟེ། གོང་མ་བ་རྣམས་འཕགས་པ་ལ་དམིགས་ནས་ཉོན་མོངས་སྐྱེ་བ་
ཤས་ཆུང་བའི་ཕྱིར། དེ་བཞིན་དུ་མཐོང་སྤང་ཉོན་མོངས་དང་། སྒོམ་སྤང་ཉོན་མོངས་འདས་པ་དང་ད་ལྟར་
བ་ཡང་མི་འབྱུང་ངོ༌། ། དེ་ལ་ཁོ་ན་རེ། ཉོན་མོངས་མེད་པའི་ཏིང་ངེ་འཛིན་ལ་གནས་པའི་ཉན་ཐོས་དགྲ་བཅོམ་
པ་ཆོས་ཅན། ཁྱོད་ལ་དམིགས་པའི་ཉོན་མོངས་མེད་པར་ཐལ། ཁྱོད་ལ་དམིགས་ནས་ཉོན་མོངས་སྐྱེ་མི་སྲིད་
པའི་ཕྱིར་ཟེར་ན་མ་ཁྱབ་ཏེ། དེ་དང་རྟེན་གཅིག་པའི་ཏིང་ངེ་འཛིན་དེ་མ་ཐོབ་པའི་དགྲ་བཅོམ་པ་དེ་ལ་
དམིགས་པའི་ཉོན་མོངས་ད་ལྟར་བ་ཡོད་ཀྱང་། དེ་ནི་དེའི་ཚེ་འདས་པའི་ངོ་བོར་འཕོས་ཏེ་འགག་ཟིན་ལ།
འདས་པ་ལ་གསར་སྐྱེ་མེད་པ་ནི། སྐྱེས་ཟིན་སླར་ཡང་སྐྱེ་བ་མེད་པའི་རྟགས་ཀྱིས་འགྲུབ་པའི་ཕྱིར་དང་། དེ་
ལ་དམིགས་པའི་ཉོན་མོངས་མ་འོངས་པ་ནི་གཞན་རྒྱུད་ཀྱི་སེམས་བསྲུང་བའི་ཉོན་མོངས་མེད་པའི་ཏིང་ངེ་འཛིན་
གྱི་ནུས་པས་མི་སྐྱེ་བའི་ཆོས་ཅན་དུ་བྱས་ཟིན་པའི་ཕྱིར་ཏེ། འགྲེལ་པ་མངོན་པའི་རྒྱན་གྱི་མཆན་བུ་ལས།
ལམ་འདིས་སུ་ཡང་ཉོན་མོངས་པར་མི་བྱེད་པས་ན་ཉོན་མོངས་མེད་པའོ། ། འདི་ནི་གཞན་གྱི་སེམས་བསྲུངས་
བའི་ཐབས་མཁས་ཀྱི་ཁྱད་པར་རོ། ། ཞེས་གསུངས་པའི་ཕྱིར་གཞན་ཡང་དེ་ལ་དམིགས་ནས་ཉོན་མོངས་སྐྱེ་བ་
498



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ། །
མེད་པར་ཐལ། དེས་གཞན་རྒྱུད་ལ་ཉོན་མོངས་སྐྱེ་བའི་དམིགས་རྐྱེན་བྱེད་ན། དེས་ཉོན་མོངས་མེད་པའི་
ཏིང་ངེ་འཛིན་ལ་མཉམ་པར་བཞག་པའི་དགོས་དོན་མ་གྲུབ་པའི་ཕྱིར་རོ། །
སྨོན་ནས་ཤེས་པའང་དེ་བཞིན་ནོ། ། ཞེས་སོགས་ཀྱི་སྐབས་སུ། སྨོན་ནས་ཤེས་པའི་ཏིང་ངེ་འཛིན་ཀྱང་
ངོ་བོ་དང་། གང་ཟག་དང་། རྟེན་རྣམས་ཉོན་མོངས་མེད་པ་དང་ཀུན་ཏུ་མཚུངས་ལ། འོན་ཀྱང་དེའི་
དམིགས་པ་ལ་ནི་རང་གི་སྤྱོད་ཡུལ་དུ་གྱུར་བའི་གཟུགས་སོགས་ཀྱི་ཆོས་ཐམས་ཅད་འབྱུང་ངོ༌། ། སྨོན་ནས་ཤེས་པ་
ཞེས་པའི་རྒྱུ་མཚན་ནི། ཡུལ་འདི་དང་འདི་ཤེས་པར་བྱའོ་སྙམ་པའི་སྨོན་པ་སྔོན་དུ་བཏང་ནས་རབ་མཐའི་
བསམ་གཏན་བཞི་པ་ལ་མཉམ་པར་བཞག་སྟེ་དེའི་ཡུལ་དུ་ཇི་ཙམ་གྱུར་བ་ཤེས་པའོ། ། དེ་ཡང་བྱེ་བྲག་སྨྲ་བས་ནི།
དེས་གཟུགས་མེད་ནི་མངོན་སུམ་དུ་མི་ཤེས་ཏེ། འདི་བསམ་གཏན་བཞི་པའི་ས་པ་ཡིན་པས་གཟུགས་མེད་ཡུལ་
དུ་བྱེད་མི་ནུས་པའི་ཕྱིར་ཞེས་འདོད་ལ། གྲུབ་མཐའ་གོང་མ་བ་དག་ནི། སངས་རྒྱས་རྣམས་ཀྱི་མངོན་སུམ་
གྱི་ཡུལ་དུ་མ་གྱུར་པ་ནི་འགའ་ཡང་མེད་པས་གཟུགས་མེད་པའང་མངོན་སུམ་དུ་མཁྱེན་པར་འདོད་ལ། དེར་
མ་ཟད་མངོན་རྟོགས་རྒྱན་ལས། ཉན་ཐོས་ཉོན་མོངས་མེད་པའི་ལྟ། ། ཞེས་སོགས་དང་། སངས་རྒྱས་སྨོན་
ནས་མཁྱེན་པ་ནི། ། ཞེས་སོགས་ཀྱིས་སངས་རྒྱས་ཀྱི་ཉོན་མོངས་མེད་པ་དང་སྨོན་ནས་མཁྱེན་པ་ནི་ཉན་རང་ལས་
ཆེས་ཁྱད་པར་དུ་འཕགས་ཚུལ་མང་དུ་གསུངས་ཏེ་འདིར་མ་བཀོད་ལ། ལུགས་འདིར་ནི། སངས་རྒྱས་སྦྱོར་
བ་འབད་རྩོལ་ལ་ལྟོས་དགོས་མི་དགོས་ཙམ་ལས། ཁྱད་པར་གཞན་མ་བཤད་དོ། ། །
མ
སོ་སོ་ཡང་དག་རིག་པ་བཞི་བཤད་པ།
དེ་བཞིན་ཆོས་དོན་ངེས་ཚིག་དང་། ། ཞེས་སོགས་ཀྱི་སྐབས་སུ། སོ་སོ་ཡང་དག་རིག་པ་ནི་བཞི་སྟེ།
ཆོས་སོ་སོ་ཡང་དག་པར་རིག་པ་དང་། དེ་བཞིན་དུ་དོན་དང་། ངེས་པའི་ཚིག་དང་། སྤོབས་པ་སོ་སོ་ཡང་
དག་པར་རིག་པ་སྟེ་བཞིའོ། ། དེ་དག་གི་རྟེན་དང་གང་ཟག་ནི་ཉོན་མོངས་མེད་པའི་ཏིང་ངེ་འཛིན་དང་མཚུངས་
ལ། དམིགས་པ་དང་། ས་དང་། ངོ་བོ་ལ་ནི་ཁྱད་པར་ཡོད་དེ། དང་པོ་གསུམ་ནི་རིམ་པ་བཞིན་མིང་
དང་དོན་དང༌། ངག་རྣམས་ལ་དམིགས་ནས་སོ་སོར་མ་འདྲེས་པར་ཐོགས་པ་མེད་པར་ཤེས་པ་ཡིན་ཏེ།
དང་པོ་ཆོས་སོ་སོར་ཡང་དག་པར་རིག་པས་ནི་ཆོས་རྣམས་ཀྱི་མིང་ཚིག་ཡི་གེའི་ཚོགས་རིག་པ་དང་། གཉིས་
499



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
པས་ནི་ཆོས་རྣམས་ཀྱི་དོན་རང་གི་མཚན་ཉིད་དམ། དོན་གྱི་མཆོག་མྱ་ངན་ལས་འདས་པ་རིག་པ་དང་།
གསུམ་པས་ནི། ཆོས་རྣམས་ཀྱིས་བཤད་པའི་རྒྱུ་མཚན་ཅན་གྱི་ངག་རིག་པ་སྟེ། རྒྱུ་མཚན་ཅན་གྱི་ངག་ཚིག་
དེ་དག་ལ་ངེས་པའི་ཚིག་ཞེས་ཀྱང་བྱ་བའོ། ། བཞི་པ་སྤོབས་པ་སོ་སོ་ཡང་དག་རིག་པ་ལ་གཉིས་ཏེ། མངོན་པར་
བརྗོད་པ་ལ་དབང་བ་དང་། ལམ་ལ་དབང་བ་གཉིས་ལས། དང་པོ་ནི། ཆོས་རྣམས་ཀྱི་འགལ་འབྲེལ་གྱི་
དོན་རིག་ནས་གཞན་ལ་མངོན་པར་བརྗོད་པ་ལ་ཐོགས་པ་མེད་པར་ཤེས་པ་དང་། གཉིས་པ་ནི། རང་ཉིད་
ཀྱི་ཡིད་ལ་བྱེད་པའི་སྒོ་ནས་ཞི་ལྷག་གི་ཏིང་ངེ་འཛིན་མི་བརྗེད་པས་ལམ་ལ་དབང་བ་ལ་ཐོགས་པ་མེད་པར་ཤེས་པ་
སྟེ། དང་པོ་ནི། འབེལ་གཏམ་ལ་མཁས་པ་ཡིན་ལ། གཉིས་པ་ནི་རང་གི་ཡིད་ལ་བྱེད་པ་ལ་མཁས་པའོ། །
འདི་ནི་སྤོབས་པའང་ཡིན་ལ་སོ་སོ་རིག་པའང་ཡིན་པས་སྤོབས་པ་སོ་སོ་རིག་པའམ། ཡང་ན་སྤོབས་པ་ནི་རིག་
པ་དང་གྲོལ་བར་སྨྲ་བ་ཡིན་ལ། དེ་ཤེས་པའི་ཕྱིར་ན་དེ་ལྟར་བརྗོད་དོ། ། སོ་སོ་ཡང་དག་རིག་པ་བཞི་པོ་འདི་
དག་རང་གི་དམིགས་ཡུལ་མིང་དང་དོན་སོགས་ལ་མཉམ་རྗེས་གཉིས་ཀར་དམིགས་མོད་ཀྱང་། སྨྲ་བ་ནི་རྗེས་
ཐོབ་ཀྱི་ཚེ་མ་གཏོགས་མི་འབྱུང་ངོ༌། ། ཡང། སྤོབས་པ་སོ་སོ་ཡང་དག་པར་རིག་པའི་དམིགས་ཡུལ་ལ་ནི་ངག་
དང་ལམ་གཉིས་འབྱུང་སྟེ། མངོན་བརྗོད་ལ་དབང་བ་ནི་ངག་ལ་དམིགས་ཤིང་། ལམ་ལ་དབང་བ་ནི་ལམ་
ལ་དམིགས་པ་སྟེ། ལམ་ཡང་ཟག་བཅས་ཟག་མེད་གཉིས་ཀ་འབྱུང་ངོ་། ། དེ་ལ་འགོག་པ་ཤེས་པ་མ་གཏོགས་
པའི་ཤེས་པ་དགུ་འབྱུང་སྟེ། ངག་ལ་དམིགས་པ་ལ་ནི་ཀུན་རྫོབ་ཤེས་པ། སྡུག་ཀུན་ཤེས་པ་གཉིས་ཆོས་ཤེས་
རྗེས་ཤེས། ཟད་པ་དང་མི་སྐྱེ་བ་ཤེས་པ་སྟེ་བདུན་དང་། ལམ་ལ་དམིགས་པ་ཡང་། ཟག་མེད་ཀྱི་དབང་དུ་
བྱས་ན་ལམ་ཤེས་པ། ཆོས་ཤེས། རྗེས་ཤེས། ཟད་པ་དང་མི་སྐྱེ་བ་ཤེས་པ། ཕ་རོལ་སེམས་ཤེས་ཏེ་དྲུག་
དང་། ལམ་ཟག་བཅས་ལ་དམིགས་ན་སྡུག་ཀུན་ཤེས་པ་དང་ཀུན་རྫོབ་ཤེས་པའང་འབྱུང་བས་དགུའོ། ། འོ་ན།
ངག་དང་ལམ་ལ་དམིགས་པ་ལ་སྡུག་ཀུན་ཤེས་པ་ཇི་ལྟར་འབྱུང་ཞེ་ན། འབྱུང་སྟེ། དེའི་དམིགས་ཡུལ་དུ་
གྱུར་པའི་ངག་ནི་ཟག་བཅས་ཡིན་པས་སྡུག་ཀུན་གྱིས་བསྡུས་ལ། ལམ་ཟག་བཅས་ཀྱང་དེ་དང་མཚུངས་པའི་
ཕྱིར་རོ། ། བཞི་པ་འདི་ནི་ས་ཡང་འདོད་པ་ནས་སྲིད་རྩེའི་བར་ཐམས་ཅད་ན་ཅི་རིགས་པར་ཡོད་དོ། ། དོན་སོ་སོ་
ཡང་དག་རིག་པ་ཞེས་པའི་དོན་ཆོས་ཐམས་ཅད་ལ་འདོད་ན་ནི་ཤེས་པ་བཅུ་པོ་ཐམས་ཅད་ཡོད་ལ། འོན་ཏེ་
མྱང་འདས་ཁོ་ན་རིག་པ་ལ་འདོད་ན་ནི། འགོག་པ་ཤེས་པ། ཆོས་ཤེས། རྗེས་ཤེས། ཟད་པ་དང་མི་སྐྱེ་
500



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ།
བ་ཤེས་པ། ཀུན་རྫོབ་ཤེས་པ་སྟེ་དྲུག་འབྱུང་ཞིང། ས་ཡང་ཐམས་ཅད་ན་ཡོད་དོ། ། དེ་གཉིས་ལས་གཞན་
ཆོས་སོ་སོ་ཡང་དག་པ་རིག་པ་དང་། ངེས་ཚིག་སོ་སོ་ཡང་དག་པར་རིག་པ་གཉིས་ནི་ཀུན་རྫོབ་ཤེས་པ་ཁོ་ན་
ཡིན་ལ། ས་ནི་ཆོས་སོ་སོ་ཡང་དག་རིག་པ་ནི་འདོད་པ་དང་བསམ་གཏན་བཞི་ན་ཡོད་ཀྱི། དེ་ཡན་ཆད་ན་
མིང་ཚིག་ཡི་གེའི་ཚོགས་མེད་པའི་ཕྱིར། ངེས་ཚིགས་སོ་སོ་ཡང་དག་པར་རིག་པ་ནི་འདོད་པ་དང་བསམ་
གཏན་དང་པོ་ཁོ་ན་ན་ཡོད་དེ། དེ་བརྟགས་དོན་དཔྱད་ནས་ངག་ཏུ་སྨྲ་བས་ན། ངག་ནི་རྟོག་པས་ཀུན་ནས་
བསླང་དགོས་པས་གཉིས་པ་ཡན་ཆད་ན་རྟོག་པ་མེད་པའི་ཕྱིར་དོ། ། དེ་ཐམས་ཅད་ཀྱི་སྦྱོར་བ་ནི་སངས་རྒྱས་ཀྱི་
བཀའི་རྣམ་གྲངས་ངོ་བོ་ངེས་ཚིག་དབྱེ་བ་ལ་མཁས་པར་བྱས་པས་ཐོབ་ཅིང་། བཞི་པོ་དེ་དག་གཅིག་ཐོབ་ན་
ཐམས་ཅད་ཐོབ་པ་ཡིན་ལ་གང་རུང་གཅིག་མ་ཚང་བར་ཐོབ་པ་ནི་མེད་དོ། འོན་ཀྱང་སྦྱོར་བའི་གནས་སྐབས་
ཀྱི་གོ་རིམ་ནི་ཡོད་དེ། ཆོས་ཏེ་ཡི་གེའི་རྗེས་སུ་འབྲང་བ་ལས་དོན་རྟོགས་ཤིང་། དོན་ལས་ངེས་པའི་ཚིག་ཤེས་
ལ། དེ་ལས་རིག་གྲོལ་གྱི་སྤོབས་པ་འབྱུང་བའི་ཕྱིར་རོ། ། དེ་ལ་ཁོ་ན་རེ་བསམ་གཏན་གཉིས་པ་ཡན་ཆད་ན་ངག་
སྨྲ་བ་མེད་པར་ཐལ། ངག་ནི་འདོད་དང་དང་པོ་ན། ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། དེ་ཡན་
ཆད་ཀྱིས་ས་བསྡུས་པའི་ངག་སྨྲ་བ་མེད་ཅེས་པའི་དོན་ཡིན་པའི་ཕྱིར་ཏེ། གཉིས་པ་ཡན་ཆད་ངག་སྨྲ་ན་ཀུན་
སློང་གི་རྟོག་དཔྱོད་མངོན་དུ་གྱུར་ནས་སྨྲ་དགོས་པས་ཀུན་སློང་གི་རྟོག་དཔྱོད་གང་དུ་བསྡུས་པའི་ས་དེར་ངག་
ཀྱང་བསྡུ་དགོས་པའི་ཕྱིར། དེ་ལྟར་མ་ཡིན་ན། འོ་ན། ཁོ་རང་ལ། གཉིས་པ་ཡན་ཆད་ཀྱི་སས་བསྡུས་
ཀྱི་མིང་ཚིག་ཡི་གེ་གསུམ་མེད་པར་ཐལ། དེ་གསུམ་པོ་དེ་རྣམ་རྟོག་གི་ཡུལ་དུ་གྱུར་པའི་སྒྲ་སྤྱི་ལ་འདོད་པ་གང་
ཞིག དེ་འདྲའི་ཡིད་ཡུལ་དུ་ཤར་བའི་སྒྲ་སྤྱི་འདྲེན་བྱེད་ཀྱི་ངག་སྨྲ་བ་གཉིས་པ་ཡན་ཆད་ན་མེད་པའི་ཕྱིར།
དང་པོ་དེར་ཐལ། ཚིག་གམ་མིང་ཡིན་དེ་དག་ནི། ། གཟུགས་དང་འདུ་བྱེད་དག་ཏུ་འདོད། ། ཞེས་གསུངས་
པའི་ཕྱིར། ཕྱི་མ་དེར་ཐལ། ཁྱོད་ཀྱིས། ངག་ནི་འདོད་དང་དང་པོ་ནི། ། ཞེས་པའི་དོན་འགྲེལ་ཚུལ་
འཐད་པའི་ཕྱིར། རྩ་བར་འདོད་ན་མི་འཐད་པར་ཐལ། ཆོས་རིག་འདོད་དང་བསམ་གཏན་ན། ཞེས་
གསུངས་པའི་ཕྱིར། དེ་ལ་ཡང་ཁོ་ན་རེ། གཉིས་པ་ཡན་ཆད་ན་མིང་ཚིག་ཡི་གེ་གསུམ་མེད་པར་ཐལ། དེ་
གསུམ་པོ་ངག་སྒྲ་རང་མཚན་པ་ཡིན་པའི་ཕྱིར། དེ་གསུམ་ནི་ཀ་ཞེས་བརྗོད་པ་དང་། གཟུགས་ཞེས་བརྗོད་
པ་དང་། གཟུགས་ནི་དབང་པོ་ལྔ་དང་དོན། ། ཞེས་པ་ལྟ་བུའི་སྐད་ཀྱི་གདངས་ལ་བྱེད་པའི་ཕྱིར་ཟེར་ན།
501



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
རྟགས་མ་གྲུབ་སྟེ། དེ་གསུམ་པོ་དེ་འདྲ་བའི་སྐད་ཀྱི་གདངས་ཉན་ཤེས་ཀྱི་ཐོས་པ་ལས་བྱུང་བའི་རྣམ་རྟོག་གི་
ཡིད་ཡུལ་དུ་ཤར་བའི་སྒྲ་སྤྱི་ལ་འདོད་པ་གནས་གཉིས་པར་རྒྱས་པར་བཤད་ཟིན་པ་ལྟར་ཡིན་པའི་ཕྱིར་རོ། ། དེ་
ལྟར་ཡིན་ཀྱང་གཉིས་པ་ཡན་ཆད་ཀྱི་སས་བསྡུས་པའི་ངག་ཙམ་པོ་བ་ནི་ཡོད་དེ། བསམ་གཏན་བཞི་ཀའི་སས་
བསྡུས་ཀྱི་བསམ་གཏན་དང་ཟག་མེད་ཀྱི་སྡོམ་པའི་ངོ་བོར་གྱུར་བའི་རིག་བྱེད་མ་ཡིན་པའི་ངག་ཡོད་པའི་ཕྱིར་
དྲུག་པོ་དེ་དག་རབ་མཐའ་བས། ། ཞེས་པའི་སྐབས་སུ། ཉོན་མོངས་མེད་དང་། སྨོན་ནས་ཤེས་པ་
དང་། སོ་སོ་ཡང་དག་རིག་པ་བཞི་སྟེ་དྲུག་པོ་དེ་ནི་རབ་མཐའི་བསམ་གཏན་བཞི་པའི་སྟོབས་ཀྱིས་ཐོབ་པར་
བཤད་པ་ཡིན་ལ། འོ་ན། གོང་དུ་སོ་སོ་ཡང་དག་རིག་པ་བཞིའི་གཉིས་པ་དང་བཞི་པ་གཉིས་ས་ཐམས་ཅད་
དང་། ཆོས་རིག་འདོད་དང་བསམ་གཏན་ན། ། ངག་ནི་འདོད་དང་དང་པོ་ན། ། ཞེས་པའི་ཁྱད་པར་བཤད་པ་
དོན་མེད་པར་འགྱུར་རོ་ཞེ་ན། དེ་དག་རབ་མཐའི་བསམ་གཏན་བཞི་པའི་སྟོབས་ཀྱིས་ཐོབ་པར་བཤད་པ་ལས་
བསམ་གཏན་བཞི་པའི་ས་པ་ཁོ་ན་ཡིན་པར་བསྟན་པ་ནི་མ་ཡིན་ནོ། ། །
དེ་ནི་རྣམ་དྲུག་བསམ་གཏན་མཐའ། ། ཞེས་སོགས་ཀྱི་སྐབས་སུ། རབ་མཐའི་བསམ་གཏན་བཞི་པ་དེ་
ལ་ནི་རྣམ་པ་དྲུག་ཡོད་དེ། དེའི་ངོ་བོར་གྱུར་བའི་ཉོན་མོངས་མེད་དང་། སྨོན་ནས་ཤེས་པ་དང་། ཆོས་
དང་དོན་དང་སྤོབས་པ་སོ་སོ་ཡང་དག་རིག་པ་གསུམ་དང་། དེ་དག་གང་དུའང་མ་གཏོགས་པའི་རབ་མཐའི་
བསམ་གཏན་འབའ་ཞིག་པ་དྲུག་ཡོད་པའི་ཕྱིར། དེས་ན། དྲུག་པོ་དེ་དག་རབ་མཐའ་བས། ། ཞེས་པ་དང་།
དེ་ནི་རྣམ་དྲུག་བསམ་གཏན་མཐའ། ། ཞེས་པ་གཉིས་དོན་མི་མཚུངས་ཏེ། དང་པོ་དྲུག་པོ་གང་རུང་ཡིན་ན་
བསམ་གཏན་བཞི་པའི་སས་བསྡུས་ཡིན་པས་མ་ཁྱབ་ལ། ཕྱི་མ་དྲུག་པོ་གང་རུང་ཡིན་ན་བཞི་པའི་སས་བསྡུས་
ཡིན་པས་ཁྱབ་པའི་ཕྱིར་རོ། ། རབ་མཐའི་བསམ་གཏན་བཞི་པ་དེ་ནི་ས་ཀུན་གྱིས་མཐུན་པར་བྱས་པ་ཡིན་ཏེ།
འདོད་སེམས་ནས་སྲིད་རྩེའི་བར་སྙོམས་པར་འཇུག་པ་དང་། ཡང་སྲིད་རྩེ་ནས་འདོད་སེམས་ཀྱི་བར་དང་།
དེ་ནས་ཡང་འདོད་སེམས་ནས་བསམ་གཏན་བཞི་པ་ལ་སྙོམས་པར་འཇུག་པའི་བར་ས་ཀུན་གྱིས་ལུགས་འབྱུང་
དང་ལུགས་ལྡོག་ཏུ་སྙོམས་པར་འཇུག་པས་མཐུན་པར་བྱས་པའི་རྗེས་སུ། བསམ་གཏན་དང་པོ་ལས་གཉིས་པ།
གཉིས་པ་ལས་གསུམ་པ། གསུམ་པ་ལས་བཞི་པར་འཕེལ་བས་ན། འཕེལ་བའི་རབ་ཀྱི་མཐའ་ཡིན་པས་དེ་
502



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ།
ལྟར་བརྗོད་པའི་ཕྱིར། དེས་ན་རབ་མཐའི་བསམ་གཏན་བཞི་པའི་དངོས་གཞི་ཐོབ་པ་ལ་སྲིད་རྩེའི་བར་གྱི་
དངོས་གཞི་ཐོབ་དགོས་ཏེ། ས་ཐམས་ཅད་ལ་ལུགས་འབྱུང་ལུགས་ལྡོག་ཏུ་སྙོམས་པར་འཇུག་པ་སྔོན་དུ་འགྲོ་
དགོས་པའི་ཕྱིར་རོ། ། ཉོན་མོངས་མེད་པ་ལ་སོགས་པའི་ཡོན་ཏན་དེ་དག་ཀྱང་སྔར་བཤད་པ་ལྟར་གང་ཟག་
གཞན་གྱིས་ནི་སྦྱོར་བ་འབད་རྩོལ་ལ་ལྟོས་དགོས་ཀྱི་འདོད་ཆགས་དང་བྲལ་བ་ཙམ་གྱི་མི་ཐོབ་ལ། སངས་རྒྱས་
ནི་བཞེད་པ་ཙམ་ལ་རག་ལས་པས་སྦྱོར་བ་ལ་ལྟོས་དགོས་པ་ཅུང་ཟད་ཀྱང་མེད་དོ། །
མངོན་ཤེས་དྲུག་བཤད་པ།
རྫུ་འཕྲུལ་རྣ་བ་ཡིད་དང་ནི། ། ཞེས་སོགས་ཀྱི་སྐབས་སུ། ཕལ་ཆེ་བ་སོ་སོའི་སྐྱེ་བོ་དང་ཡང་ཐུན་མོང་
པའི་ཡོན་ཏན་བཤད་པ་ལ། དང་པོ་མངོན་པར་ཤེས་པ་ལ་དྲུག་སྟེ། རྫུ་འཕྲུལ་གྱི་མངོན་ཤེས། ལྷའི་རྣ་
བའི་མངོན་ཤེས། དེ་བཞིན་དུ་གཞན་གྱི་སེམས་ཤེས་པ་དང་། སྔོན་གྱི་གནས་རྗེས་སུ་དྲན་པ་དང་། འཆི་
འཕོ་བ་དང་སྐྱེ་བ་ཤེས་པ་དང་། ཟག་པ་ཟད་བ་ཞེས་པའི་མངོན་ཤེས་ཏེ་དྲུག་གོ། འོ་ན། ལྷའི་མིག་གི་
མངོན་ཤེས་དང་བདུན་དུ་མི་འགྱུར་རམ། ཞེ་ན། མི་འགྱུར་ཏེ། ལུགས་འདིར་ལྷའི་མིག་གི་མངོན་ཤེས་དེ་
འཆི་འཕོ་སྐྱེ་ཤེས་ཀྱི་མངོན་ཤེས་ཀྱི་ཁོངས་སུ་བསྡུས་པར་འདོད་པར་སྣང་སྟེ་འོག་ཏུ་འཆད་དོ། ། དེ་དག་ལས་དང་
པོ་ལྔ་ནི་སོ་སྐྱེ་དང་ཐུན་མོང་བ་ཡིན་ལ། དྲུག་པ་ནི། དགྲ་བཅོམ་པ་ཁོ་ནའི་རྒྱུད་ལ་ཡོད་དོ། ། མངོན་ཤེས་དེ་
དག་ཐམས་ཅད་ཀྱང་ངོ་བོ་ནི་རྣམ་གྲོལ་གྱི་ལམ་ཤེས་རབ་ཀྱི་རང་བཞིན་ཁོ་ན་ཡིན་ནོ། ། འོ་ན། ལྷའི་མིག་དང་
རྣ་བའི་མངོན་ཤེས་ནི་དབང་ཤེས་ཡིན་པས་རྣམ་གྲོལ་ལམ་དུ་ཇི་ལྟར་འགྱུར་ཞེ་ན། ལམ་གཞན་གྱི་རྣམ་གྲོལ་
ལམ་དུ་འགལ་ཡང་མངོན་ཤེས་ཀྱི་རྣམ་གྲོལ་ལམ་དུ་འཇོག་པ་མི་འགལ་བར་འདོད་དོ། ། དེས་ན་སྤྱིར་རྣམ་གྲོལ་
ལམ་ཡིན་ན་དགེ་བ་ཡིན་པས་མ་ཁྱབ་པར་ཐལ། ལྷའི་མིག་དང་རྣ་བའི་མངོན་ཤེས་གཉིས་རྣམ་གྲོལ་ལམ་ཡིན་
པ་གང་ཞིག དེ་གཉིས་དགེ་བ་མ་ཡིན་པ་ཕྱིར། ཟེར་ན། འདོད་ལན་འདེབས་དགོས་སོ། ། མངོན་ཤེས་
དེ་དག་ལས་གསུམ་པ་གཞན་སེམས་ཤེས་པ་དང་། དྲུག་པ་ཟག་ཟད་ཤེས་པ་གཉིས་ལས་གཞན་པའི་ལྷག་མ་
བཞི་པོ་ཐམས་ཅད་ནི་ཀུན་རྫོབ་ཤེས་པ་ཁོ་ན་ཡིན་ལ། གཞན་སེམས་ཤེས་པ་ལ་ནི་ཤེས་པ་ལྔ་ཡོད་དེ། ཟག་
མེད་ཀྱི་དབང་དུ་བྱས་ན་ཆོས་ཤེས། རྗེས་ཤེས། ལམ་ཤེས་པ། ཕ་རོལ་སེམས་ཤེས་བཞི་དང་། ཟག་
503



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
བཅས་ལ་ཀུན་རྫོབ་ཤེས་པ་དང་། ཕ་རོལ་སེམས་ཤེས་གཉིས་ཡོད་པའི་ཕྱིར། ། ཤེས་པ་གཞན་རྣམས་ནི་མི་
འབྱུང་སྟེ། གཞན་སེམས་ཤེས་པའི་མངོན་ཤེས་ལ་བདེན་པའི་རྣམ་པ་ཅན་ཡིན་མིན་གཉིས་དང་། དེ་ཡང་
མཚུངས་ལྡན་ཁོ་ན་ལ་དམིགས་པ་སོགས་ཡིན་པ་ཕ་རོལ་སེམས་ཤེས་དང་མཚུངས་པའི་ཕྱིར། ཟག་པ་ཟད་པའི་
མངོན་ཤེས་ནི་ཟག་ཟད་མཁྱེན་པའི་སྟོབས་བཞིན་དུ་དེའི་ངོ་བོར་གྱུར་བའི་ཤེས་པ་དྲུག་གམ་བཅུ་ཡོད་ལ། ས་
ཡང་བཅུ་གཅིག་པོ་ཐམས་ཅད་ཀྱིས་བསྡུས་པ་ཡོད་དོ། ། འདིའི་ཐད་འགྲེལ་པ་མངོན་པའི་རྒྱན་དུ། ཟག་པ་
ཟད་པའི་རྒྱུད་ལ་ཡོད་པའི་ཤེས་པ་ཡིན་པར་འདོད་ན་ནི་དེའི་རྒྱུད་ལ་ཤེས་པ་བཅུ་ཀ་ཡོད་པའི་ཕྱིར་ཤེས་པ་བཅུ་
ཆར་ཡིན་ནོ། ། ས་ཡང་ཅི་རིགས་པར་བཅུ་གཅིག་པོ་ཐམས་ཅད་ཡིན་པར་ཤེས་པར་བྱའོ། ། ཞེས་པའི་དོན་ཟག་པ་
ཟད་པའི་རྒྱུད་ལ་ཡོད་པའི་ཤེས་པ་བཅུ་དང་ས་བཅུ་གཅིག་གི་ངོ་བོར་གྱུར་པའི་ཟག་མེད་ཀྱི་མངོན་ཤེས་ཡོད་པའི་
དོན་ཡིན་གྱི། ཟག་པ་ཟད་པའི་རྒྱུད་ཀྱི་ཤེས་པ་ཡིན་ན་ཟག་ཟད་ཀྱི་མངོན་ཤེས་ཡིན་པས་ཁྱབ་པའི་དོན་ནི་མ་
ཡིན་ཏེ། དེའི་རྒྱུད་ཀྱི་ས་བཅུ་གཅིག་པོ་གང་རུང་གིས་བསྡུས་པའི་ཤེས་པ་བཅུ་པོ་གང་རུང་ལ་ཟག་ཟད་ཀྱི་
མངོན་ཤེས་ཀྱིས་མ་ཁྱབ་པའི་ཕྱིར་ཏེ། དེའི་རྒྱུད་ཀྱི་ཤེས་པ་བཅུ་པོ་གང་རུང་གི་ངོ་བོར་གྱུར་པའི་བར་ཆད་མེད་
ལམ་རྣམས་མངོན་ཤེས་མ་ཡིན་པའི་ཕྱིར་རོ། ། འོན་ཀྱང་སངས་རྒྱས་ཀྱི་ཐུགས་རྒྱུད་ཀྱི་ཟག་ཟད་ཀྱི་མངོན་ཤེས་ནི་
ཟག་ཟད་མཁྱེན་པའི་སྟོབས་དང་དོན་གཅིག་ཏུ་མངོན་ནོ། ། །
ལྔ་ནི་བསམ་གཏན་བཞི་དག་ན། ། ཞེས་སོགས་ཀྱི་སྐབས་སུ། མངོན་ཤེས་དང་པོ་ལྔ་ནི་བསམ་གཏན་གྱི་
ས་བཞི་པོ་དག་གང་རུང་ན་ཡོད་ལ། དེ་དག་ལས་ཀྱང་གསུམ་ནི། བསམ་གཏན་ཁྱད་པར་ཅན་ལས་གཞན་
པའི་བསམ་གཏན་གྱི་དངོས་གཞི་བཞི་ན་ཡོད་ཅིང་། ལྷའི་མིག་དང་རྣ་བའི་མངོན་ཤེས་ནི་དབང་ཤེས་ཡིན་
པས་དངོས་གཞིས་མ་བསྡུས་ཀྱང་དངོས་གཞི་ལ་བརྟེན་ནས་ཐོབ་པ་ནི་ཡིན་ལ། དེའི་ཕྱིར་འགྲེལ་པ་རྣམས་སུ་
མངོན་ཤེས་དང་པོ་ལྔ་དངོས་གཞི་བཞི་ན་ཡོད་པར་གསུངས་པའི་དགོངས་པ་ཡང་དེ་ཡིན་པར་ཤེས་དགོས་ཏེ་འོག་
ནསཀྱང་འཆད་པར་འགྱུར་རོ། ། དེ་དག་གཟུགས་མེད་ཀྱི་དངོས་གཞི་ན་ནི་མེད་དེ། དེ་དག་འདོད་པ་ལ་
སོགས་པའི་གཟུགས་ལ་དམིགས་ནས་སྒྲུབ་དགོས་ན་གཟུགས་མེད་ཀྱི་དངོས་གཞིས་འོག་སའི་ཟག་བཅས་ལ་མི་
དམིགས་པའི་ཕྱིར། དེ་དག་གཟུགས་ལ་དམིགས་ནས་སྒྲུབ་དགོས་ཏེ། རྫུ་འཕྲུལ་དང་ལྷའི་རྣ་བ་དང་།
འཆི་འཕོ་སྐྱེ་ཤེས་གསུམ་ནི་གཟུགས་ལ་དམིགས་པའི་ཕྱིར་དང་། སེམས་ཤེས་དང་སྔོན་གནས་རྗེས་དྲན་གཉིས་
504



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ།
ཀྱང་གཟུགས་ལ་དམིགས་ནས་སྒྲུབ་དགོས་པའི་ཕྱིར་ཏེ། གཞན་སེམས་ཤེས་པ་ནི་བསམ་གཏན་ལ་བརྟེན་ནས་
གཞན་གྱི་གཟུགས་འདི་ལས་སེམས་ཀྱི་རྣམ་པ་ཇི་འདྲ་ཞིག་ཅེས་ཕ་རོལ་ལ་ཡིད་གཏད་དེ། གང་གི་ཚེ་གཟུགས་
ལ་མ་བལྟོས་པར་གཞན་སེམས་ཤེས་པ་དེའི་ཚེ་སེམས་ཤེས་གྲུབ་པར་འཇོག་པའི་ཕྱིར་དང་། དེ་བཞིན་དུ་
བསམ་གཏན་ལ་བརྟེན་ནས་རང་གཞན་གྱི་གཟུགས་ལ་དམིགས་ཏེ་ཡིད་ཀྱི་རྣམ་ཤེས་འགག་མ་ཐག་པའི་མཚན་མ་
བཟུང་ནས་དེ་སྔ་མ་སྔ་མ་ལ་ཡིད་གཏད་དེ་མཐར་ཉིང་མཚམས་སྦྱོར་བའི་སེམས་དྲན་པ་དང་། དེའི་སྔ་མའི་
བར་དོའི་སེམས་དང་། དེའི་སྔ་མའི་འཆི་སྲིད་དང་། དེའི་སྔ་མའི་སྔོན་དུས་ཀྱི་སྲིད་པ་ལ་ཡིད་གཏད་དེ།
གང་གི་ཚེ་དེའི་སྔོན་མའི་བར་སྲིད་དྲན་པ་ན་སྔོན་གནས་རྗེས་དྲན་གྲུབ་པར་འཇོག་པའི་ཕྱིར། དེ་ཡང་དང་པོ་
ནི་རིམ་གྱིས་དྲན་ལ་གྲུབ་ནས་ནི་ཚེ་གཅིག་དང་གཉིས་ལ་སོགས་པ་ཐོད་རྒལ་དུ་ཡང་དྲན་ཏེ། དེ་ཡང་རང་
གཞན་གང་རུང་གིས་སྔོན་ཉམས་སུ་མྱོང་བ་ཁོ་ན་དྲན་ནོ། ། འདིའི་ཐད་ཀྱི་འགྲེལ་པ་མངོན་པའི་རྒྱན་དུ། འོ་ན་
རྟེན་འདོད་པ་བའི་སྔོན་གནས་རྗེས་དྲན་གྱིས་གནས་གཙང་མ་རྣམས་ཇི་ལྟར་དྲན་ཏེ། ཕྱིར་མི་འོངཡིན་པས་དེ་
དག་འདིར་མི་སྐྱེ་ཞིང་། སོ་སོའི་སྐྱེ་བོ་རྣམས་དེར་མི་སྐྱེ་བའི་ཕྱིར་རོ་ཞེ་ན། ཉམས་སུ་མྱོང་བ་ནི་མཐོང་བ་
དང་ཐོས་པས་ཉམས་སུ་མྱོང་བ་གཉིས་ལས་གནས་གཙང་མ་པ་རྣམས་ནི་འདི་ལྟ་བུ་ཡིན་ནོ་ཞེས་ཐོས་པས་ཉམས་
སུ་མྱོང་བའི་ཕྱིར་རོ། ། ཞེས་གསུངས་པའི་དོན། འདོད་པ་བ་དག་གིས་སྐྱེ་བ་སྔོན་མར་གྱུར་པའི་ཕྱིར་མི་འོང་
དྲན་པའི་དོན་ནི་མ་ཡིན་ཏེ། ཕྱིར་མི་འོང་གི་སྐྱེ་བ་ཕྱི་མར་གྱུར་པའི་འདོད་པ་བ་མེད་པའི་ཕྱིར་ཏེ། ཕྱིར་མི་
འོང་འདོད་པར་སྐྱེ་བ་ལེན་པ་མེད་པའི་ཕྱིར། དེས་ན་དེའི་དོན་ནི་འདོད་པ་བ་དག་གིས་རང་ལས་རྒྱུད་ཐ་དད་
པའི་གནས་གཙང་མའི་རྟེན་ཅན་གྱི་ཕྱིར་མི་འོང་དག་གི་སྐྱེ་བ་སྔོན་མ་དྲན་པའི་དོན་ཡིན་ལ། དེ་ཡང་ཕྱིར་མི་
འོང་དེ་དག་གི་གཟུགས་སོགས་དངོས་སུ་མ་མཐོང་ཡང་འདི་དང་འདི་ལྟ་བུ་ཞེས་ཐོས་པ་ལ་བརྟེན་ནས་དེ་དག་ལ་
ཡིད་གཏད་པ་ལས་དེའི་སྐྱེ་བ་སྔོན་མ་དྲན་པ་ཡོད་པའི་དོན་ནོ། ། འོ་ན། དེ་ལྟར་དྲན་པའི་འདོད་པའི་སོ་སྐྱེ་
ཡོད་ན། དེ་ནི་ས་དབང་གང་ཟག་འདས། ། ཞེས་སོགས་ཀྱིས་མི་གནོད་དམ་ཞེ་ན། མི་གནོད་དེ། དེ་ནི་ཕ་
རོལ་སེམས་ཤེས་ཀྱི་དབང་དུ་བྱས་ལ། འདིར་ནི་སྔོན་གནས་རྗེས་དྲན་གྱི་སྐབས་ཡིན་པས་མི་མཚུངས་སོ། ། རྫུ་
འཕྲུལ་དང་ལྷའི་རྣ་བ་དང་མིག་གི་མངོན་ཤེས་གསུམ་གྱི་སྦྱོར་བ་ནི། རིམ་པ་བཞིན་བསམ་གཏན་ལ་བརྟེན་
ནས་ལུས་ཡང་བ་དང་འཕར་བ་སོགས་ཡིད་ལ་བྱེད་པ་དང་། ཐག་རིང་པོ་དང་ཆུང་ངུའི་སྒྲ་དང༌། སྣང་བ་
505



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཡིད་ལ་བྱེད་པ་ཡིན་ལ། ཟག་པ་ཟད་པའི་མངོན་ཤེས་ཀྱི་སྦྱོར་བ་ནི་སྔར་གོང་དུ། ཚུལ་གནས་ཐོས་དང་
བསམ་ལྡན་པ། ། ཞེས་སོགས་ཉོན་མོངས་སྤོང་བའི་ཐབས་རྒྱས་པར་བཤད་པ་རྣམས་སོ། །
རང་དང་འོག་སའི་ཡུལ་ཅན་ཡིན། ། ཞེས་སོགས་ཀྱི་སྐབས་སུ། མངོན་ཤེས་ལྔ་པོ་དེ་དག་ཀྱང་རང་ས་
དང་འོག་སའི་ཡུལ་རིག་པའི་སྤྱོད་ཡུལ་ཅན་ཡིན་གྱི་གོང་མ་ནི་མ་ཡིན་ཏེ། འོག་མའི་སས་བསྡུས་ཀྱི་མངོན་ཤེས་
ཀྱིས་གོང་སས་བསྡུས་པའི་ཡུལ་མི་འཛིན་པའི་ཕྱིར། དེས་ན་རྫུ་འཕྲུལ་གྱིས་ཀྱང་རང་ས་དང་འོག་མར་འགྲོ་
ཞིང་སྤྲུལ་པ་ལས་གོང་མར་མི་འགྲོ་བ་སོགས་གཞན་ལའང་སྦྱོར་རོ། ། འོ་ན་ལྷའི་མིག་དང་རྣ་བའི་མངོན་ཤེས་
གཉིས་ཀྱིས་བསམ་གཏན་གཉིས་པ་ཡན་ཆད་ཀྱི་གཟུགས་སྒྲ་སོགས་མི་ཤེས་པར་འགྱུར་ཏེ། དེ་གཉིས་བསམ་
གཏན་དང་པོའི་སས་བསྡུས་པའི་ཕྱིར། ཟེར་ན། དབང་ཤེས་དང་པོའི་སས་བསྡུས་ཀྱང་རྟེན་མིག་དང་རྣ་
བའི་དབང་པོ་གོང་མའི་སས་བསྡུས་པ་ལ་མ་བརྟེན་པར་གོང་མའི་གཟུགས་མཐོང་བ་སོགས་མེད་དེ། མིག་གིས་
གོང་མའི་གཟུགས་མ་ཡིན། ཞེས་འབྱུང་བའི་ཕྱིར། དེས་ན་མིག་དང་རྣ་བའི་མངོན་ཤེས་གཉིས་ཀྱང་རྟེན་གྱི་
སྒོ་ནས་རང་ས་དང་འོག་སའི་ཡུལ་ཅན་ཉིད་དུ་བསྡུས་སོ། ། དེ་ལ་ཁོ་ན་རེ། སྔོན་གནས་རྗེས་དྲན་གྱི་མངོན་ཤེས་
ཀྱིས་རང་གཞན་གང་རུང་གི་སྐྱེ་བ་སྔ་མར་གྱུར་པའི་གཟུགས་མེད་པའི་སེམས་རིག་པར་ཐལ། དེས་རང་གཞན་
གང་རུང་གི་སྐྱེ་བ་སྔ་མར་གྱུར་པའི་གཟུགས་མེད་པའི་སྐྱེ་འཆི་སོགས་དྲན་པའི་ཕྱིར་ཟེར་ན་མ་ཁྱབ་སྟེ། དེས་
རང་གཞན་གང་རུང་གི་སྐྱེ་བ་སྔ་མའི་སྐྱེ་འཆི་སོགས་དྲན་པའི་དོན་ནི་རང་གཞན་གང་རུང་གི་རྒྱུད་ལ་འགག་མ་
ཐག་པའི་རྣམ་ཤེས་ཀྱི་མཚན་མ་བཟུང་ནས་སྔ་མ་སྔ་མ་ལ་ཡིད་གཏོད་པ་ན་གཟུགས་མེད་པའི་སྐྱེ་འཆི་སོགས་དྲན་
པ་ཙམ་གྱི་དོན་ཡིན་པ་ལས་དེས་དེ་རྣམས་ཤེས་པའམ་རིག་པའི་དོན་མ་ཡིན་པའི་ཕྱིར། དེར་ཐལ། འགྲེལ་
པ་མངོན་པའི་རྒྱན་ལས། དེ་ལྟར་ན་གཟུགས་མེད་ནས་ཤི་འཕོས་ནས་འདིར་སྐྱེས་པ་ཇི་ལྟར་སྔོན་གྱི་གནས་
རྗེས་སུ་དྲན་པའི་མངོན་ཤེས་ཀྱིས་དྲན་ཏེ་དེ་ནི་བསམ་གཏན་བཞིའི་ས་པ་ཡིན་པས་དེས་གོང་མ་གཟུགས་མེད་ཀྱི་
སེམས་མི་འཛིན་པའི་ཕྱིར་རོ་ཞེ་ན། དེ་ནི་ཕ་རོལ་པོའི་རྒྱུད་ལ་བརྟེན་ནས་བསྐྱེད་དེ། ཕ་རོལ་པོའི་ཡིད་ཤེས་
འགག་མ་ཐག་པའི་མཚན་མ་བཟུང་ནས་བསྐྱེད་པའི་ཕྱིར་རོ། ། ཞེས་གསུངས་པའི་ཕྱིར། ལུང་དོན་དེ་ལྟར་
ཡིན་པ་ཡང་དེ་ཉིད་ལས། དེའི་ཕྱིར་གཟུགས་མེད་པའི་སེམས་ནི་སེམས་ཀྱི་རྣམ་གྲངས་ཤེས་པ་དང་སྔོན་གྱི་
གནས་དྲན་པའི་མངོན་ཤེས་ཀྱིས་མི་འཛིན་ཏེ། དེ་ནི་དེའི་གོང་མའི་སེམས་ཡིན་པའི་ཕྱིར་རོ། ། ཞེས་གསུངས་
506



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ། །
པའི་ཕྱིར། དེ་ལྟར་མ་ཡིན་ན། འོ་ན་ཁོ་རང་ལ། སྔོན་གནས་རྗེས་དྲན་གྱི་མངོན་ཤེས་ཀྱིས་གཟུགས་མེད་
པའི་སྐྱེ་བ་མི་དྲན་པར་ཐལ། དེས་དེའི་སྐྱེ་བ་མི་ཤེས་པའི་ཕྱིར། འདོད་ན། དེས་དེ་འདྲའི་སྐྱེ་བ་དྲན་པར་
ཐལ། དེས་དེ་འདྲའི་སྐྱེ་བ་ཐོས་བའི་ཉམས་སུ་མྱོང་བའི་སྟོབས་ཀྱིས་དྲན་པའི་ཕྱིར་ཏེ། དེས་དེ་འདྲ་བའི་
གཟུགས་མེད་པའི་སྐྱེ་བ་མི་དྲན་ན་དེའི་འཆི་བ་ཡང་མི་དྲན་ལ། དེའི་འཆི་བ་མི་དྲན་ན་དེ་ནས་ཤི་ཤི་འཕོས་ཏེ་
འདིར་སྐྱེ་བ་ཡང་དྲན་པར་མི་འགྱུར་བས། དེ་ལྟར་ན་སྔོན་གྱི་གནས་གང་ཡང་མ་དྲན་པས་སྔོན་གནས་རྗེས་
དྲན་གྱི་མངོན་ཤེས་ཀྱིས་དྲན་པའི་ཡུལ་ལ་དེས་རིག་པའི་ཡུལ་ཡིན་པས་མ་ཁྱབ་པར་ཐལ་ལོ་ཟེར་ན། འདོད་པ་
ཡིན་ཏེ། སྔོན་གནས་རྗེས་དྲན་གྱི་མངོན་ཤེས་ཀྱི་ཡུལ་དུ་གྱུར་པའི་གཟུགས་མེད་ཀྱི་སྐྱེ་འཆི་དང་ཚེའི་ཚད་
སེམས་ཀྱི་གནས་ཚུལ་སོགས་དེས་དྲན་པའི་ཡུལ་ཡིན་ཀྱང་དེས་རིག་པའི་ཡུལ་མ་ཡིན་པའི་ཕྱིར་རོ། ། གཞན་ཡང་།
སྐྱེ་བ་འཛིན་པའི་མངོན་ཤེས་ཀྱིས་འཆི་བ་འཛིན་ལ་འཆི་བ་འཛིན་པའི་མངོན་ཤེས་ཀྱིས་སྐྱེ་བ་འཛིན་པ་སོགས་
ཡིན་པར་ཐལ། སྐྱེ་བ་དྲན་པའི་མངོན་ཤེས་ཀྱིས་འཆི་བ་དྲན་ལ་འཆི་བ་དྲན་པའི་མངོན་ཤེས་ཀྱིས་སྐྱེ་བ་ཡང་
དྲན་པ་སོགས་ཡིན་པའི་ཕྱིར་ཏེ། མདོ་ལས། སྔོན་གྱི་གནས་རྣམ་པ་དུ་མ་དང་བཅས། ཡུལ་ཕྱོགས་དང་
བཅས། གླེང་གཞི་དང་བཅས་པ་རྗེས་སུ་དྲན་ནོ། ། ཞེས་དང་། འགྲེལ་པ་མངོན་པའི་རྒྱན་ལས་ཀྱང་།
སྔོན་གྱི་གནས་དང་རུས་དང་རིགས་དང་ཁ་ཟས་ལ་སོགས་དྲན་དགོས་པའི་ཕྱིར་གཟུགས་ལ་ལྟོས་པ་ཡིན་ལ།
ཞེས་གསུངས་པའི་ཕྱིར་རོ། ། འདོད་ན་མི་འཐད་པར་ཐལ། ཤེས་བྱ་རང་གི་མཚན་ཉིད་རྣམས། ། རྫས་རེ་རེ་
ཞིག་སྤྱོད་ཡུལ་ལོ། ། ཞེས་གསུངས་པའི་ཕྱིར་རོ། ། འོ་ན། སྔོན་གནས་རྗེས་དྲན་གྱི་མངོན་ཤེས་ཀྱིས་ཡུལ་གང་
ཡང་མི་ཤེས་པར་ཐལ། ། གཟུགས་མེད་པའི་སྐྱེ་བ་སོགས་དྲན་པའི་སྔོན་གནས་རྗེས་དྲན་གྱི་མངོན་ཤེས་ཀྱིས་
གཟུགས་མེད་སས་བསྡུས་ཀྱི་སྐྱེ་བ་སོགས་གང་ཡང་མི་ཤེས་པའི་ཕྱིར་ཟེར་ན་མ་ཁྱབ་སྟེ། འདི་ནི་འོག་སའི་
མངོན་ཤེས་དང་པོ་ལྔས་གོང་སའི་ཡུལ་མི་འཛིན་པའི་རྒྱུ་མཚན་གྱིས་ཡིན་ལ། རང་ས་དང་འོག་སའི་སྔོན་གྱི་
གནས་རྗེས་སུ་དྲན་པའི་མངོན་ཤེས་ཀྱིས་རང་ས་དང་འོག་སའི་སྔོན་གྱི་གནས་དྲན་པར་མ་ཟད་མངོན་སུམ་དུ་
ཤེས་པ་ཡང་ཡིན་ཏེ། རང་དང་འོག་སའི་ཡུལ་ཅན་ཡིན། ། ཞེས་གསུངས་པའི་ཕྱིར་རོ། ། མངོན་ཤེས་དེ་དག་
ཀྱང་སྔར་མ་བསྐྱེད་པས་མ་འདྲིས་པ་དག་གིས་ནི་སྦྱོར་བས་ཐོབ་པར་བྱ་བ་ཡིན་ལ། ཚེ་རབས་སྔོན་མར་གོམས་
ཤིང་འདྲིས་པ་རྣམས་ཀྱིས་ནི་འདོད་ཆགས་དང་བྲལ་བ་ཙམ་གྱིས་ཐོབ་ཅིང་། འོན་ཀྱང་དེ་དག་མངོན་དུ་
་
507



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
འགྱུར་བ་ནི་འདྲིས་མ་འདྲིས་གཉིས་ཀས་ཀྱང་སྦྱོར་བའི་སྟོབས་ཁོ་ནས་ཐོབ་པ་སྟེ། དེ་ཡང་སེམས་ཅན་གྱི་
དབང་དུ་བྱས་སོ། ། དེ་ལྟར་ན་གཉིས་ཀའི་ཆ་ལས་རྣམ་གྲོལ་གྱི་ཉན་རང་དགྲ་བཅོམ་པས་མངོན་ཤེས་མངོན་དུ་
འགྱུར་བ་ལ་སྦྱོར་བ་འབད་རྩོལ་ལ་ནི་ལྟོས་དགོས་ཏེ། འགྲེལ་པ་མངོན་པའི་རྒྱན་ལས། དེ་དག་མངོན་སུམ་
དུ་འགྱུར་བ་ནི་འདྲིས་པ་དང་མ་འདྲིས་པ་གཉིས་ཀའང་སྦྱོར་བའི་སྟོབས་ཁོ་ནས་ཐོབ་པར་བྱ་བ་ཡིན་ནོ། ། ཞེས་
གསུངས་པའི་ཕྱིར། ། འོན་ཀྱང་མངོན་ཤེས་འགྲུབ་བྱེད་ཀྱི་སྦྱོར་བ་བར་ཆད་མེད་ལམ་ལ་ནི་ལྟོས་མི་དགོས་ཏེ།
འགྲེལ་པ་དེ་ཉིད་ཀྱི་མཆན་བུ་ལས། གལ་ཏེ་བར་ཆད་མེད་ལམ་གྱིས་བསྡུས་ན་དགྲ་བཅོམ་གཉིས་ཀའི་ཆ་ལས་
རྣམ་གྲོལ་ལ་མངོན་ཤེས་མེད་པར་འགྱུར་ཏེ་བར་ཆད་མེད་ལམ་བཏང་ནས་མེད་པའི་ཕྱིར་རོ། ། ཞེས་གསུངས་
པའི་ཕྱིར། །
མངོན་ཤེས་སོ་སོར་དྲན་པ་ཉེར་གཞག་གང་དང་གང་ཡོད་ཚུལ། །
གསུམ་པ་དྲན་པ་ཉེར་གཞག་གསུམ། ། ཞེས་སོགས་ཀྱི་སྐབས་སུ། འོ་ན། མངོན་ཤེས་དེ་དག་ལ་དྲན་
པ་ཉེར་གཞག་གང་དང་གང་ཡོད་ཞེ་ན། ། མངོན་ཤེས་གསུམ་པ་གཞན་སེམས་ཤེས་པ་ནི་མཚུངས་ལྡན་ཁོ་ན་ལ་
དམིགས་པས་ན་ཚོར་བ་དང་སེམས་དང་། ཆོས་དྲན་པ་ཉེར་གཞག་གསུམ་པོ་ཅི་རིགས་པར་ཡོད་ལ། རྫུ་
འཕྲུལ་དང་ལྷའི་རྣ་བ་དང་ལྷའི་མིག་གི་མངོན་ཤེས་གསུམ་ལ་ནི་དངོས་དང་རྗེས་མཐུན་ཅི་རིགས་པའི་ལུས་དྲན་
པ་ཉེར་གཞག་ཡོད་དེ། རྫུ་འཕྲུལ་གྱི་མངོན་ཤེས་ཀྱིས་ནི་ཕྱིའི་སྐྱེ་མཆེད་གཟུགས་དྲི་རོ་རེག་བྱ་བཞི་པོ་གང་རུང་
ལ་དམིགས་ཤིང་། ལྷའི་རྣ་བས་ནི་སྒྲ་ལ་དམིགས་པ་དང་། ལྷའི་མིག་གིས་ནི་འཆི་བ་དང་། བར་དོ་དང་།
སྐྱེ་སྲིད་པ་རྣམས་ཀྱི་ཁ་དོག་བཟང་ངན་སོགས་གཟུགས་ལ་དམིགས་པ་སྟེ། དོན་དུ་དེ་གསུམ་ཆར་གྱིས་གཟུགས་
ལ་དམིགས་པའི་ཕྱིར་ཞེས་སོ། ། འདི་ལ་ཡང་དངོས་དང་རྗེས་མཐུན་པ་ཞེས་པའི་ཁྱད་པར་སྦྱོར་དགོས་ཏེ།
ཅིའི་ཕྱིར་ཞེ་ན། རྫུ་འཕྲུལ་གྱི་མངོན་ཤེས་ལ་ལུས་དྲན་པ་ཉེར་གཞག་དངོས་གནས་པ་ཡོད་པར་འདོད་ཆོག་
ཀྱང་། ལྷའི་མིག་དང་རྣ་བའི་མངོན་ཤེས་གཉིས་ལ་དྲན་པ་ཉེར་གཞག་རྗེས་མཐུན་ཙམ་ལས་དངོས་གནས་པ་
ཡོད་པར་འདོད་མི་རིགས་ཏེ། དེ་ལྟར་འདོད་ན་དྲན་པ་ཉེར་གཞག་ལ་ལུང་མ་བསྟན་ཞིག་ཡོད་པར་འདོད་
དགོས་པ་དང་། བྱང་ཕྱོགས་སོ་བདུན་པོ་གང་རུང་ལ་ཡང་ལུང་མ་བསྟན་འཇོག་དགོས་པ་སོགས་གོང་འོག་
508



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ།
མང་པོ་ཞིག་དང་འགལ་བར་སྣང་ལ། དེར་མ་ཟད་འགྲེལ་པ་རྣམས་སུ་མངོན་ཤེས་འདི་དག་དྲན་པ་ཉེར་
གཞག་དེ་དང་དེའི་ངོ་བོ་ཡིན་པ་ལྟ་བུར་གསུངས་པ་རྣམས་ཀྱང་མངོན་ཤེས་དེ་དག་གི་ངོ་བོར་གྱུར་པའི་དྲན་པ་
ཉེར་གཞག་དེ་དང་དེ་ཡོད་པའི་དོན་ཡིན་པ་ལས། མངོན་ཤེས་དེ་དག་གང་རུང་ཡིན་ན་དྲན་པ་ཉེར་གཞག་
ཡིན་པས་ཁྱབ་པའི་དོན་ཡང་གཏན་མིན་པས་གཞུང་ཆེན་པོའི་སྤམ་བཤད་ལ་མ་འཁྲུལ་བའི་དགོངས་པ་ལེན་ཚུལ་
ཤེས་དགོས་ཀྱི། དེ་ལྟ་མིན་པ་སྤམ་བཤད་ལྟར་འདོད་ན་མངོན་ཤེས་གསུམ་པ་དེ་དྲན་པ་ཉེར་གཞག་གསུམ་ཀ་
ཡིན་པ་དང་། སྔོན་གནས་རྗེས་དྲན་ལ་དྲན་པ་ཉེར་གཞག་བཞི་ཀ་ཡིན་པས་ཁྱབ་པ་སོགས་སུ་ཡང་འདོད་
དགོས་པར་འགྱུར་རོ། ། དེ་ལ་ཁོ་ན་རེ། འཆི་འཕོ་སྐྱེ་ཤེས་ཀྱི་མངོན་ཤེས་དང་ལྷའི་མིག་གི་མངོན་ཤེས་དོན་
གཅིག་ཡིན་པར་ཐལ། འདིའི་ཐད་ཀྱི་འགྲེལ་པ་མངོན་པའི་རྒྱན་དུ། དེ་གཉིས་དོན་གཅིག་ལྟ་བུར་གསུངས་
སྣང་བའི་ཕྱིར་ཟེར་ན་མ་ཁྱབ་སྟེ། འགྲེལ་པ་དེ་ཉིད་ལས། གལ་ཏེ་ལྷའི་མིག་གི་མངོན་ཤེས་ཀྱི་དམིགས་ཡུལ་
གཟུགས་ཀྱི་སྐྱེ་མཆེད་ཁོ་ན་ཡིན་ན་ཞེས་པ་ནས་སེམས་ཀྱི་རྣམ་གྲངས་ཤེས་པས་ཤེས་པ་ཡིན་ནོ་ཞེས་བྱ་བར་རིགས་
སོ་ཞེས་པའི་བར་ནི་བྱེ་སྨྲའི་འདོད་ཚུལ་ལ་རིགས་པའི་འཕུལ་མཚམས་བསྟན་པ་ལས་དེ་གཉིས་དོན་གཅིག་ཏུ་
གསུངས་པ་མ་ཡིན་ཏེ། འཆི་འཕོ་སྐྱེ་ཤེས་ཀྱིས་འཆི་འཕོ་བ་དང་སྐྱེ་བ་སོགས་ལ་དམིགས་དགོས་པ་གང་ཞིག།
ལྷའི་མིག་གི་མངོན་ཤེས་ནི་གཟུགས་ཀྱི་སྐྱེ་མཆེད་ཁོ་ན་ལ་དམིགས་དགོས་པའི་ཕྱིར། དང་པོ་དེར་ཐལ། དེས་
འཆི་འཕོ་བ་དང་སྐྱེ་བ་ལ་མ་དམིགས་ན་དེ་ཤེས་པའི་མངོན་ཤེས་ཀྱི་དོན་མ་ཚང་བའི་ཕྱིར། ཕྱི་མ་དེར་ཐལ།
དེས་གཟུགས་ཀྱི་སྐྱེ་མཆེད་ཁོ་ན་ལ་མ་དམིགས་ན། འགྲེལ་པ་མངོན་པའི་རྒྱན་དུ། བྱེ་སྨྲ་ཕྱོགས་སྔར་བསླངས་
ནས། གལ་ཏེ་ལྷའི་མིག་གི་མངོན་ཤེས་ཀྱི་དམིགས་ཡུལ་གཟུགས་ཀྱི་སྐྱེ་མཆེད་ཁོ་ན་ཡིན་ན་ཞེས་སོགས་རིགས་
པས་འཕུལ་བ་གང་ཞིག བྱེ་སྨྲས་དེ་ལྟར་མི་འདོད་ན་ཕྱོགས་སྔ་མ་ལོན་པར་ཐལ་བའི་སྐྱོན་འཇུག་པའི་ཕྱིར་
རོ། ། འོ་ན། ཁྱོད་ཀྱིས་གོང་དུ་འཆི་འཕོ་སྐྱེས་ཤེས་ཀྱི་མངོན་ཤེས་ཀྱི་ཁོངས་སུ་ལྷའི་མིག་གི་མངོན་ཤེས་ཀྱང་
བསྡུས་ནས་མངོན་ཤེས་དྲུག་ཏུ་འདྲེན་པ་མི་འཐད་པར་ཐལ་ལོ་ཟེར་ན། སྐྱོན་མེད་དེ་ལྷའི་མིག་གི་མངོན་ཤེས་
དེ་འཆི་འཕོ་སྐྱེ་ཤེས་ཀྱི་མངོན་ཤེས་རྗེས་མཐུན་པ་ཡིན་པས་དེའི་ཁོངས་སུ་འདུ་བ་ཡིན་པའི་ཕྱིར་ཏེ། ཆོས་དེའི་
ཁོངས་སུ་འདུ་ན་ཆོས་དེ་ཡིན་མི་དགོས་པའི་ཕྱིར་རོ། ། གཞན་ཡང་། དེ་གཉིས་འགྲུབ་བྱེད་ཀྱི་སྦྱོར་བ་གཅིག་
གིས་འགྲུབ་པ་ཡོད་པའི་རྒྱུ་མཚན་གྱིས་ཀྱང་འཆི་འཕོ་སྐྱེ་ཤེས་ཀྱི་མངོན་ཤེས་ཀྱི་ཁོངས་སུ་གཅིག་ཤོས་འདུ་རིགས་
509



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
པའི་ཕྱིར་རོ། ། འོ་ན་དེ་གཉིས་སྦྱོར་བ་གཅིག་གིས་འགྲུབ་པ་ཡོད་ན་དང་པོར་གང་འགྲུབ་ཅེ་ན། དེ་ལ་ནི་ངེས་
པ་མེད་དེ། གང་ཟག་གི་རིགས་འགའ་ཞིག་གིས་འཆི་འཕོ་སྐྱེ་ཤེས་ཀྱི་མངོན་ཤེས་སྔར་འགྲུབ་ནས་དེས་གཅིག་
ཤོས་འདྲེན་པའང་ཡོད་ལ། འགའ་ཞིག་གིས་ལྷའི་མིག་གི་མངོན་ཤེས་སྔར་འགྲུབ་ནས་དེས་གཅིག་ཤོས་འདྲེན་
པའང་ཡོད་པའི་ཕྱིར་དང་། བྱེ་སྨྲས་ལྷའི་མིག་གི་མངོན་ཤེས་ཀྱི་རྗེས་འབྲང་གི་ཡིད་ཤེས་ལ་དེའི་འཁོར་ཞེས་
བརྟགས་པའི་རྒྱུ་མཚན་ཡང་དེ་ལྟ་བུའི་སྒོ་ནས་ཡིན་ནོ། ། དེ་ལྟར་མ་ཡིན་ན། འོ་ན་ཁོ་རང་ལ། ལྷའི་མིག་གི་
མངོན་ཤེས་ཆོས་ཅན། འཆི་འཕོ་བ་དང་སྐྱེ་བ་གང་རུང་ཤེས་པར་ཐལ། འཆི་འཕོ་སྐྱེ་ཤེས་ཀྱི་མངོན་ཤེས་
ཡིན་པའི་ཕྱིར་ཏེ། དེ་གཉིས་དོན་གཅིག་ཡིན་པའི་ཕྱིར། འདོད་ན་དེའི་ཡུལ་དུ་གྱུར་པའི་སྐྱེ་འཆི་གཉིས་པོ་
རེ་རེ་ནས་ཆོས་ཅན། གཟུགས་ཀྱི་སྐྱེ་མཆེད་ཡིན་པར་ཐལ། ལྷའི་མིག་གི་མངོན་ཤེས་ཀྱི་ཡུལ་ཡིན་པའི་ཕྱིར།
དེ་ལ་མ་ཁྱབ་ན་ཁྱབ་པར་ཐལ། འགྲེལ་པ་མངོན་པའི་རྒྱན་ལས། ལྷའི་མིག་གིས་འཆི་བ་དང་བར་དོ་དང་སྐྱེ་
བའི་སྲིད་པའི་ཁ་དོག་བཟང་ངན་ལ་སོགས་པའི་གཟུགས་ལ་དམིགས་པའི་ཕྱིར་དང་། དེ་ཐམས་ཅད་གཟུགས་
ཅན་ཡིན་པའི་ཕྱིར་རོ། ། ཞེས་གསུངས་བའི་ཕྱིར། གཞན་ཡང་འཆི་འཕོ་སྐྱེ་ཤེས་ཀྱི་མངོན་ཤེས་ཀྱི་ངོ་བོར་གྱུར་
པའི་འཆི་འཕོ་བ་དང་སྐྱེ་བ་མཁྱེན་པའི་སྟོབས་ཆོས་ཅན། དབང་ཤེས་ལུང་མ་བསྟན་ཡིན་པར་ཐལ། མིག་
དང་རྣ་བའི་མངོན་ཤེས་ནི། ། ལུང་དུ་མ་བསྟན་ཞེས་གསུངས་པའི་ཕྱིར། འདོད་ན་མི་འཐད་པར་ཐལ།
ཡིད་ཤེས་སུ་གྱུར་བའི་བསམ་གཏན་གྱི་སས་བསྡུས་པའི་དགེ་བ་ཡིན་པའི་ཕྱིར་ཏེ། སྔོན་གནས་འཆི་འཕོ་སྐྱེ་
བའི་སྟོབས། ། བསམ་གཏན་དག་ན་ཞེས་གསུངས་པའི་ཕྱིར། ཡང་གལ་ཏེ་འཆི་འཕོ་སྐྱེ་ཤེས་ཀྱི་མངོན་ཤེས་ཀྱི་
ངོ་བོར་གྱུར་བའི་འཆི་འཕོ་བ་དང་སྐྱེ་བ་མཁྱེན་པའི་སྟོབས་མེད་དོ་ཟེར་ན། དེ་མི་འཐད་པར་ཐལ། སངས་
རྒྱས་ཀྱི་ཐུགས་རྒྱུད་ཀྱི་འཆི་འཕོ་སྐྱེ་ཤེས་ཀྱི་མངོན་ཤེས་དེས་འཆི་འཕོ་བ་དང་སྐྱེ་བ་ཐོགས་མེད་དུ་མཁྱེན་པའི་ཆ་
ནས་འཆི་འཕོ་བ་དང་སྐྱེ་བ་མཁྱེན་པའི་སྟོབས་སུ་འཇོག་པ་ལས་ལྷག་པའི་འཇོག་བྱེད་གཞན་མེད་པས་སངས་རྒྱས་
ཀྱི་ཐུགས་རྒྱུད་ཀྱི་དེ་གཉིས་དོན་གཅིག་ཏུ་གྲུབ་པ་ཡིན་པའི་ཕྱིར་རོ། ། དེར་མ་ཟད། ལྷའི་མིག་གི་མངོན་ཤེས་ལ་
འཆི་འཕོ་སྐྱེ་ཤེས་ཀྱི་མངོན་ཤེས་དང་སྦྱོར་བ་གཅིག་བསྡུས་པས་མ་ཁྱབ་སྟེ། འདི་དང་ལྷའི་རྣ་བའི་མངོན་ཤེས་
གཉིས་ལ་རིམ་པ་བཞིན་འོག་ནས་འཆད་འགྱུར་གྱི་ལྷའི་མིག་དང་རྣ་བ་ལ་བརྟེན་པ་ཡོད་པས། དེས་ན་ལྷའི་
མིག་ལ་བརྟེན་པའི་ལྷའི་མིག་གི་མངོན་ཤེས་ཀྱི་ཡུལ་ལ་འཆི་འཕོ་སྐྱེ་ཤེས་ཀྱི་མངོན་ཤེས་དང་སྦྱོར་བ་གཅིག་གིས་
510



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ།
བསྡུས་ཀྱིས་མངོན་ཤེས་ཀྱི་ཡུལ་ཡིན་པས་མ་ཁྱབ་པའི་ཕྱིར། དེར་ཐལ། འཆི་འཕོ་སྐྱེ་ཤེས་ཀྱི་མངོན་ཤེས་དང་
དེ་དང་སྦྱོར་བ་གཅིག་བསྡུས་ཀྱི་ལྷའི་མིག་གི་མངོན་ཤེས་གང་རུང་གི་ཡུལ་ལ་མ་འོངས་པས་ཁྱབ་པ་གང་ཞིག
ལྷའི་མིག་ལ་བརྟེན་པའི་ལྷའི་མིག་གི་མངོན་ཤེས་ཀྱི་ཡུལ་ལ་གཟུགས་དུས་གསུམ་ཀ་ཡོད་པའི་ཕྱིར་རོ། ། དང་པོ་
དེར་ཐལ། སྔོན་གནས་རྗེས་དྲན་གྱི་མངོན་ཤེས་ཀྱི་ཡུལ་ལ་འདས་པ་དང་། འཆི་འཕོ་སྐྱེ་ཤེས་ཀྱི་མངོན་ཤེས་
ཀྱི་ཡུལ་ལ་མ་འོངས་པས་ཁྱབ་པའི་ཕྱིར་ཏེ། འགྲེལ་པ་མངོན་པའི་རྒྱན་ལས། འདས་པ་དང་མ་འོངས་པ་
ཤེས་པ་ནི་རིམ་པ་ལྟར་སྔོན་གནས་རྗེས་དྲན་དང་འཆི་འཕོ་སྐྱེ་ཤེས་ཡིན་ལ་དེ་དག་ཀྱང་ཀུན་རྫོབ་ཤེས་པ་ཡིན་པའི་
ཕྱིར་རོ། ། ཞེས་གསུངས་པའི་ཕྱིར་དང་། གསུམ་ནི་རིག་པ་སྔོན་མཐའ་སོགས། ། ཞེས་པའི་རྩ་འགྲེལ་གྱིས་ཀྱང་
འགྲུབ་པའི་ཕྱིར་རོ། ། ཕྱི་མ་དེར་ཐལ། ལྷའི་མིག་གིས་གཟུགས་གང་མཐོང་བ་དེ་ལ་བརྟེན་པའི་ལྷའི་མིག་གི་
མངོན་ཤེས་ཀྱིས་ཤེས་པའི་ཕྱིར། དེ་ལ་ཁོ་ན་རེ། ཡུལ་ད་ལྟར་བ་ལ་དམིགས་པའི་སྔོན་གནས་རྗེས་དྲན་གྱི་
མངོན་ཤེས་དང་། འཆི་འཕོ་སྐྱེས་ཤེས་ཀྱི་མངོན་ཤེས་གང་ཡང་མེད་པར་ཐལ། དེ་གཉིས་གང་རུང་གི་ཡུལ་
ལ་འདས་མ་འོངས་གང་རུང་གིས་ཁྱབ་པའི་ཕྱིར་ཟེར་ན། འདོད་པ་ཡིན་ཏེ། དེ་གཉིས་ཀྱིས་ད་ལྟར་བ་ཡུལ་
དུ་བྱེད་ན་དང་པོ་དེ་ལ་སྔོན་གྱི་ཚེ་རབས་དྲན་པའི་མངོན་ཤེས་དང་ཕྱི་མ་དེ་ལ་མ་འོངས་པའི་ཚེ་རབས་དྲན་པའི་
མངོན་ཤེས་ཀྱི་དོན་མ་ཚང་བའི་ཕྱིར་དང་། སྐྱེ་འཆི་ད་ལྟར་བ་ཤེས་པ་ལ་མངོན་ཤེས་འགྲུབ་མི་དགོས་པའི་ཕྱིར། །
ཡང་ཁོ་ན་རེ། ལྷའི་རྣ་བའི་མངོན་ཤེས་ཆོས་ཅན། རང་ཉིད་ལ་བསྐལ་དོན་དུ་སོང་བའི་སྒྲ་འཛིན་པར་ཐལ།
འགྲེལ་པ་མངོན་བའི་རྒྱན་ལས། ལྷའི་རྣ་བས་ནི་བསྐལ་བ་དང་མ་བསྐལ་པའི་སྒྲ་ལ་དམིགས་པའི་ཕྱིར་དང་།
ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། དེའི་དོན་ནི། མངོན་ཤེས་མ་ཐོབ་པའི་ཚུར་མཐོང་ལ་བསྐལ་དོན་
དུ་སོང་བའི་སྒྲ་ལ་དམིགས་པའི་དོན་ཡིན་པ་ལས་རང་ཉིད་ལ་བསྐལ་དོན་ཡིན་པའི་དོན་མ་ཡིན་པའི་ཕྱིར་རོ། ། ཁོ་
ན་རེ། མིག་རྣའི་མངོན་ཤེས་གཉིས་དབང་ཤེས་ལུང་མ་བསྟན་དུ་འདོད་པ་མི་འཐད་པར་ཐལ། ལྔ་ནི་བསམ་
གཏན་བཞི་དག་ན། ། ཞེས་མངོན་ཤེས་དང་པོ་ལྔ་ལ་བསམ་གཏན་བཞི་ཀའི་སས་བསྡུས་ཡོད་པར་གསུངས་པ་
དང་། ཡང་། སྐབས་འགར་འགྲེལ་བ་རྣམས་སུ་དེ་དག་བསམ་གཏན་བཞི་པའི་ས་པར་གསུངས་པ་རྣམས་
དང་འགལ་བའི་ཕྱིར་ཏེ། བསམ་གཏན་གཉིས་པ་ཡན་ཆད་ཀྱིས་བསྡུས་པའི་དབང་ཤེས་མེད་པའི་ཕྱིར་ཟེར་ན།
སྐྱོན་མེད་དེ། མིག་དང་རྣ་བའི་མངོན་ཤེས་གཉིས་ལ་བསམ་གཏན་བཞི་ཀའི་སས་བསྡུས་ཡོད་པར་གསུངས་པ་
511



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ནི། གོང་དུ་བཤད་པ་ལྟར་དབང་ཤེས་དེ་གཉིས་ཀྱི་རྟེན་དབང་པོ་གཟུགས་ཅན་ལ་བསམ་གཏན་བཞི་ཀའི་སས་
བསྡུས་ཡོད་པ་དང་། དེ་ལ་བརྟེན་ནས་བསམ་གཏན་གོང་མ་རྣམས་ཀྱིས་རང་ས་དང་འོག་སའི་གཟུགས་མཐོང་
བས་ན་རྟེན་གྱི་སྒོ་ནས་དེ་ལྟར་གསུངས་པ་ཡིན་ལ། ཡང་། བསམ་གཏན་བཞི་པའི་ས་པར་གསུངས་པ་ནི།
མངོན་ཤེས་དེ་དག་ཐོག་མར་སྒྲུབ་པ་ན་ལམ་སླ་བའི་མཆོག་ཡིན་པས་བར་ཆད་མེད་ལམ་བསམ་གཏན་བཞི་པ་ལ་
བརྟེན་ནས་སྒྲུབ་པའི་ཕྱིར་བར་ཆད་མེད་ལམ་གྱི་དབང་གིས་དེ་ལྟར་གསུངས་སོ། ། དེས་ན་མིག་དང་རྣ་བའི་
མངོན་ཤེས་གཉིས་དབང་ཤེས་མ་ཡིན་པར་ཐལ། དེ་ལ་བསམ་གཏན་བཞི་ཀའི་སས་བསྡུས་ཡོད་པའི་ཕྱིར།
དེར་ཐལ། ལྔ་ནི་བསམ་གཏན་བཞི་དག་ན། ཞེས་གསུངས་པའི་ཕྱིར་ན་མ་ཁྱབ་སྟེ། རྟེན་གྱི་དབང་དུ་
མཛད་པའི་ཕྱིར་ཞེས་སོགས་ལན་འདེབས་ཤེས་པར་བྱའོ། ། ཡང་། དོགས་པ་དཔྱད་པར་བྱ་བ་འདི་ཡོད་དེ།
མིག་དང་རྣ་བའི་མངོན་ཤེས་གཉིས་མ་བསྒྲིབས་ལུང་མ་བསྟན་དུ་བཤད་པའི་སྐབས་ཀྱི་འགྲེལ་པ་མངོན་པའི་རྒྱན་
གྱི་མཆན་བུར། དེ་དག་སྐྱེས་ཐོབ་མིན་ལ། སྦྱོར་བྱུང་ཡང་མིན་ཏེ། དེ་ནི་ཐོས་བསམ་སྒོམ་གསུམ་གྱིས་
བསྡུས་ལ། དེ་ལ་སྐྱེས་ཐོབ་དང་སྦྱོར་བྱུང་གཉིས་ཀ་མི་སྲིད་པས་སོ། ། ཞེས་དང་། ཡང་། གོང་དུ་མངོན་
ཤེས་རྣམ་དྲུག་རྣམ་གྲོལ་བློ། ཞེས་པའི་མཆན་བུར། ལྷའི་མིག་དང་རྣ་བའི་མངོན་ཤེས་ནི་དབང་ཤེས་ཡིན་
པས་རྣམ་གྲོལ་ལམ་ཇི་ལྟར་ཡིན་ཞེ་ན། ལམ་གཞན་གྱི་རྣམ་གྲོལ་དུ་དེ་དག་འགལ་ཡང་མངོན་ཤེས་ཀྱི་རྣམ་གྲོལ་
ཡིན་པས་སྐྱོན་མེད་དེ། དེ་ལྟ་མིན་ན་སྒོམ་བྱུང་གི་མངོན་ཤེས་སུ་འགལ་ཏེ་རྣམ་གྲོལ་ལམ་མིན་པས་སོ། ། ཞེས་
གསུངས་པ་འདི་དག་འགལ་མེད་དུ་འཆད་ཚུལ་ཇི་ལྟར་བྱེད། སྐྱེས་ཐོབ་དང་སྦྱོར་བྱུང་ལ་ཐོས་བསམ་སྒོམ་
གསུམ་གང་རུང་གིས་བསྡུས་པའི་རྒྱུ་མཚན་གྱིས། མངོན་ཤེས་དེ་གཉིས་ལ་སྐྱེས་ཐོབ་དང་སྦྱོར་བྱུང་གཉིས་ཀ་
མེད་པར་འདོད་ན། འོ་ན་དེ་གཉིས་སྒོམ་བྱུང་གི་མངོན་ཤེས་སུ་ཇི་ལྟར་འཇོག། མངོན་ཤེས་དེ་དག་ཐོག་
མར་སྒྲུབ་པའི་ཚེ་བསམ་གཏན་གྱི་དངོས་གཞི་ལ་བརྟེན་པའི་སྦྱོར་བ་བར་ཆད་མེད་ལམ་གྱིས་སྒྲུབ་དགོས་པར་
འདོད་བཞིན་དུ་སྒོམ་བྱུང་དང་། སྦྱོར་བྱུང་མེད་པར་ཇི་ལྟར་འགྱུར། དེར་མ་ཟད། ཐོབ་བྱ་འདྲིས་པ་
ཆགས་བྲལ་བས། ། ཞེས་སོགས་ཀྱི་སྐབས་སུ། མངོན་ཤེས་དེ་དག་སྔར་མ་འདྲིས་པས་སྦྱོར་བས་ཐོབ་པ་དང་།
འདྲིས་མ་འདྲིས་གཉིས་ཀས་ཀྱང་མངོན་དུ་གྱུར་པ་ནི་སྦྱོར་བའི་སྟོབས་ཁོ་ནས་ཐོབ་དགོས་པར་འདོད་བཞིན་དུ་
སྦྱོར་བྱུང་མེད་པ་ཇི་ལྟར་འཐད། གལ་ཏེ་དེ་གཉིས་ལ་བསམ་གཏན་སྒོམ་སྟོབས་ཀྱིས་ཐོབ་པའི་སྒོམ་བྱུང་གི་
512
་བསe



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ། །
མངོན་ཤེས་དང་། སྦྱོར་བ་སྒོམ་སྟོབས་ཀྱིས་ཐོབ་པའི་མངོན་ཤེས་ཡོད་ཀྱང་། སྤྱིར་དེ་ལ་སྒོམ་བྱུང་དང་སྦྱོར་
བྱུང་གང་ཡང་མི་སྲིད་དོ་ཞེས་སྨྲ་ན་ནི་ཤིན་ཏུ་ཐ་ཆད་དེ། དེ་ལས་གཞན་དུ་སྒོམ་བྱུང་དང་སྦྱོར་བྱུང་གི་དོན་ཇི་
ལྟར་འཇོག འོ་ན། ཇི་ལྟར་ཞེ་ན། མཆན་བུ་དང་པོ་འདིའི་དགོངས་དོན་དངོས་གཞི་ནི། མངོན་ཤེས་
དེ་གཉིས་མཐའ་གཅིག་ཏུ་མ་བསྒྲིབས་ལུང་མ་བསྟན་ཡིན་པའི་རྒྱུ་མཚན། དེ་གཉིས་ལ་ཉོན་མོངས་ཅན་ནི་མི་
སྲིད་ལ། དགེ་བ་སྐྱེས་སྦྱོར་གཉིས་ཀྱང་མི་སྲིད་དེ། དགེ་བ་སྐྱེས་སྦྱོར་གཉིས་ནི་ཐོས་བསམ་སྒོམ་གསུམ་གང་
རུང་གིས་བསྡུས་ལ། མངོན་ཤེས་དེ་གཉིས་ནི་དགེ་བ་སྐྱེས་སྦྱོར་གང་ཡང་མིན་པས་མཐའ་གཅིག་ཏུ་མ་བསྒྲིབས་
ལུང་མ་བསྟན་ཡིན་པའི་དོན་ཡིན་ནམ་སྙམ་སྟེ་མཁས་པ་རྣམས་ཀྱིས་དཔྱད་པར་མཛོད་ཅིག། དེ་ལྟར་དོགས་པ་
རྣམས་དཔྱད་ནས་སླར་ཡང་དཀྱུས་ལ་འཇུག་པ་ནི། སྔར་བཤད་པ་དེ་དག་གི་ལྷག་མ་སྔོན་གནས་རྗེས་དྲན་གྱི་
མངོན་ཤེས་ལ་ནི་གཟུགས་དང་སེམས་དང་སེམས་བྱུང་གསུམ་ཀ་ལ་དམིགས་པ་ཡོད་པས་དྲན་པ་ཉེར་བཞག་བཞི་
ཀ་ཡོད་ལ། ཟག་ཟད་ཀྱི་མངོན་ཤེས་ནི་འགོག་པ་འབའ་ཞིག་ལ་དམིགས་ན་ཆོས་དྲན་པ་ཉེར་གཞག་གཅིག་པུ་
དང་། ཟག་པ་ཟད་པའི་རྒྱུད་ཀྱི་ཤེས་པ་ལ་དམིགས་ན་ནི་དྲན་པ་ཉེར་གཞག་བཞི་ཀ་འབྱུང་ངོ༌། ། ཡང་མིག་
དང་རྣ་བའི་མངོན་ཤེས་གཉིས་ལས་གཞན་པའི་ལྷག་མ་བཞི་ནི་དགེ་བ་ཁོ་ན་ཡིན་ལ། འདིའི་ཐད་འགྲེལ་པ་
མངོན་པའི་རྒྱན་གྱི་མཆན་བུར། དེ་ཡང་བསམ་གཏན་གྱིས་བསྡུས་པའི་རྣམ་གྲོལ་གྱི་ལམ་ཡིན་པས་སོ། ། ཞེས་
གསུངས་པ་ནི་མིག་རྣའི་མངོན་ཤེས་གཉིས་ལས་གཞན་པའི་ལྷག་མ་རྣམས་ཕལ་ཆེ་བའམ་གཙོ་ཆེ་བ་བསམ་གཏན་
གྱི་སས་བསྡུས་པའི་དགེ་བ་ཡིན་པའི་དོན་དུ་ཤེས་པར་བྱའོ། ། །
གསུམ་ནི་རིག་པ་སྔོན་མཐའ་སོགས། ། ཞེས་སོགས་ཀྱི་སྐབས་སུ། མི་སློབ་པའི་རིག་པ་གསུམ་ཞེས་
བཤད་པ་ནི། མི་སློབ་པའི་རྒྱུད་ཀྱི་སྔོན་གནས་རྗེས་དྲན་དང་། འཆི་འཕོ་སྐྱེ་ཤེས་དང་། ཟག་ཟད་ཀྱི་
མངོན་ཤེས་གསུམ་ལ་བྱེད་པ་སྟེ། དེ་གསུམ་གྱིས་རིམ་པ་བཞིན་སྔོན་གྱི་མཐའ་དང་། ཕྱི་མའི་མཐའ་དང་།
བར་གྱི་གནས་གསུམ་ལ་རྨོངས་པའི་མ་རིག་པ་རྣམ་པར་བཟློག་པའི་ཕྱིར་རོ། ། འདི་ལ་ཡང་མི་སློབ་པའི་རྒྱུད་ཀྱི་
ཞེས་པའི་ཁྱད་པར་སྦྱོར་དགོས་ཀྱི་སྤམ་བཤད་ལྟར་མི་བཟུང་ངོ་། ། དེ་གསུམ་ལས་ཕྱི་མ་ནི་མི་སློབ་པ་དང་རིག་པ་
གཉིས་ཀ་ཡིན་ལ། དང་པོ་གཉིས་ནི་མི་སློབ་པའི་རྒྱུད་ལ་སྐྱེས་པའི་ཆ་ནས་དེ་ལྟར་བརྗོད་པ་ལས་མི་སློབ་ལམ་
བདེན་དངོས་ནི་མིན་ཏེ། ཟག་བཅས་ཡིན་པའི་ཕྱིར་རོ། ། འོ་ན། སློབ་པའི་རྒྱུད་ཀྱི་མངོན་ཤེས་དེ་དག་
513



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ། །
སྐབས་འདིའི་རིག་པར་མི་འཇོག་པ་ཅི་ཞེ་ན། སྒོམ་སྤང་གི་མ་རིག་པ་མ་སྤངས་པའི་ཕྱིར་སྐབས་འདིའི་དངོས་
བསྟན་གྱི་རིག་པར་མ་བཞག་གོ། །
དང་པོ་གསུམ་པ་དྲུག་པ་ནི། ། ཞེས་ སོགས་ཀྱི་སྐབས་སུ། དང་པོ་རྫུ་ འཕྲུལ་ གྱི་མངོན་ཤེས་དང་།
གསུམ་པ་སེམས་ཀྱི་རྣམ་གྲངས་ཤེས་པ་དང་། དྲུག་པ་ཟག་ཟད་ཀྱི་མངོན་ཤེས་རྣམས་ལ་ནི་རིམ་པ་བཞིན་རྫུ་
འཕྲུལ་གྱི་ཆོ་འཕྲུལ་དང་ཀུན་རྫོབ་པའི་ཆོ་འཕྲུལ་དང་། རྗེས་སུ་བསྟན་པའི་ཆོ་འཕྲུལ་ཞེས་བྱ་སྟེ། དང་པོས་
ཕ་རོལ་གྱི་སེམས་འདུན་པའི་སྒོ་ནས་ཡིད་འཕྲོག་པ་དང་། གཉིས་པས་ཕ་རོལ་གྱི་བསམ་པ་ཤེས་ཏེ་ཆོས་བསྟན་
པས་ཡིད་འཕྲོག་པ་དང་། གསུམ་པས་བསྟན་པ་བཞིན་དུ་སྒྲུབ་པས་སྨིན་ཅིང་གྲོལ་བའི་སྒོ་ནས་ཡིད་འཕྲོག་
པར་བྱེད་པའི་ཕྱིར་རོ། ། དེ་གསུམ་ལས་རྗེས་སུ་བསྟན་པའི་ཆོ་འཕྲུལ་ནི་མཆོག་ཡིན་ཏེ་ཟག་མེད་ཀྱི་རྒྱུ་ལ་མ་འཁྲུལ་
ཞིང་། ཉོན་མོངས་པ་དང་བྲལ་བའི་འབྲས་བུ་ལ་སྦྱོར་བ་སོགས་ཀྱི་ཕྱིར་རོ། ། ཆོ་འཕྲུལ་དང་པོ་གཉིས་ནི་རིག་
སྔགས་དང་། སྨན་གྱི་ནུས་པས་ཀྱང་འགྲུབ་པས་མཐའ་གཅིག་ཏུ་ཟག་མེད་ཀྱི་རྒྱུ་ལ་མི་འཁྲུལ་བ་སོགས་མིན་
པས་མཆོག་ཏུ་མ་བཞག་གོ།
རྫུ་འཕྲུལ་གྱི་ངོ་བོར་དཔྱད་པ། །
རྫུ་འཕྲུལ་ཏིང་འཛིན་དེ་ལས་ནི། ། ཞེས་སོགས་ཀྱི་སྐབས་སུ། བྱེ་བྲག་སྨྲ་བས་རྫུ་འཕྲུལ་ནི་ཏིང་ངེ་འཛིན་
དུ་འདོད་ལ། ཏིང་ངེ་འཛིན་དེ་ལས་ཡུལ་སྤྲུལ་པ་དང་འགྲོ་བ་ལ་དབང་འབྱོར་བའི་ཕྱིར། དེ་ལ་རྫུ་འཕྲུལ་
གྱིས་འགྲོ་བ་ནི་གསུམ་སྟེ། བྱ་བཞིན་དུ་རིམ་གྱིས་ལུས་མགྱོགས་པོར་ཕྱིན་པར་བྱེད་པ་ལུས་ཕྱིན་བྱེད་དང་།
ཐག་རིང་པོའང་ཐུང་ངུར་མོས་པ་བྱས་པས་མྱུར་དུ་སླེབ་པ་མོས་པ་ལས་བྱུང་བ་དང་། ཡིད་ལ་བསམ་པ་ཙམ་
གྱིས་དེར་སླེབ་པ་ཡིད་འགྱོགས་ཏེ་གསུམ་མོ། ། དེ་གསུམ་ལས་ཡིད་འགྱོགས་ཀྱི་འགྲོ་བ་ནི་སྟོན་པ་སངས་རྒྱས་ཁོ་ན་
ལ་མངའ་ཞིང་། གཞན་གཉིས་ཀྱང་སངས་རྒྱས་ལ་མངའ་བ་ནི་ཡིན་ལ། ཉན་ཐོས་སོགས་ལུས་ཕྱིན་བྱེད་
དང་། མོས་པ་ལས་བྱུང་བས་འགྲོ་བ་གཉིས་ཡོད་དོ། ། དེ་ལ་ཁོ་ན་རེ། དགྲ་བཅོམ་པ་དག་གི་ལུས་ཀྱི་སྟོད་
ནས་མེ་འབར་བ་དང་སྨད་ནས་ཆུ་འཁྲུགས་པའི་རྫུ་འཕྲུལ་ཡ་མ་ཟུང་ཆོས་ཅན། ཏིང་ངེ་འཛིན་ཡིན་པར་ཐལ།
རྫུ་འཕྲུལ་ཡིན་པའི་ཕྱིར་ཏེ། དེ་ལ་རྫུ་འཕྲུལ་དུ་གྲགས་པའི་ཕྱིར་ཟེར་ན་མ་ཁྱབ་སྟེ། དེ་ནི་རྒྱུ་རྫུ་འཕྲུལ་གྱི་མིང་
_514



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ།
བས
འབྲས་བུ་སྤྲུལ་པ་ལ་བཏགས་པའི་སྤྲུལ་པ་ཡིན་གྱི། རྫུ་འཕྲུལ་མ་ཡིན་པའི་ཕྱིར་རོ། ། ཡང་ཁོ་ན་རེ། ཡིད་ལ་
བསམ་པ་ཙམ་གྱིས་དེར་སླེབས་པའི་ཡིད་འགྱོགས་ཀྱི་འགྲོ་བ་སྟོན་པ་སངས་རྒྱས་ཁོ་ན་ལ་མངའ་བ་མི་འཐད་པར་
ཐལ། འདོད་གཟུགས་ཀྱི་བར་དོ་བ་དག་ལ་ཡང་ཡིད་ལ་བསམ་པ་ཙམ་གྱིས་དེར་སླེབས་པའི་ཡིད་འགྱོགས་ཀྱི་
འགྲོ་བ་ཡོད་པའི་ཕྱིར་ཟེར་ན་རྟགས་མ་གྲུབ་སྟེ། བར་དོ་བ་ནི་ལས་སྟོབས་ཀྱིས་འགྲོ་བའམ་བགྲོད་པ་མྱུར་བ་
ཡིན་མོད་ཀྱང་། ཡིད་ལ་བསམ་པ་ཙམ་གྱི་དེར་སླེབས་པའི་ཐ་སྙད་མི་ཐོབ་སྟེ། བསམ་ཀྱང་འཁྲུལ་བའི་
དབང་གིས་དེར་མི་སླེབས་པར་གཞན་དང་གཞན་དུ་སླེབས་པའང་སྲིད་ལ་རང་ཉིད་ཁམས་གང་གི་སར་གཏོགས་
པའི་ཁམས་དེ་ལས་བརྒལ་ཏེ་འགྲོ་བ་ནི་གང་གིས་ཀྱང་མི་ནུས་པས། དེ་དག་ལ་ནི་ཡིད་འགྱོགས་ཀྱི་འགྲོ་བ་རྗེས་
མཐུན་པ་ཙམ་ཡང་འཇོག་དཀའ་བའི་ཕྱིར་རོ། །
སྤྲུལ་པའི་ངོ་བོ་དང་དབྱེ་བ་ལ་དཔྱད་པ།
།
འདོད་པར་གཏོགས་པའི་སྤྲུལ་པ་ནི། ། ཞེས་སོགས་ཀྱི་སྐབས་སུ། སྤྲུལ་པ་ཇི་ལྟ་བུ་ཞེ་ན། བྱེ་བྲག་སྨྲ་
བས། སྤྲུལ་པ་ནི་ཕྱིའི་སྐྱེ་མཆེད་སྤྲུལ་གྱི་ནང་གི་སྐྱེ་མཆེད་ནི་མི་སྤྲུལ་ཏེ། དེ་སྤྲུལ་ན་སྔོན་མེད་ཀྱི་སེམས་ཅན་
འབྱུང་བར་ཐལ་བའི་ཕྱིར་ཞེས་འདོད་ལ། དེའི་དོན་ཡང་འཁོར་བའི་སེམས་ཅན་རྣམས་ཀྱི་ཡིད་ཀྱི་རྣམ་པར་
ཤེས་པའི་རྒྱུན་ནི་ཐོག་མ་མེད་པ་ནས་བརྒྱུད་དེ་འོངས་པ་ཤ་དག་ལས། སྔར་གྱི་རྒྱུན་མེད་པར་བར་སྐབས་ཞིག་
ནས་ཐོལ་བྱུང་གི་ཚུལ་དུ་རྣམ་ཤེས་གསར་དུ་བྱུང་བ་མེད་པའི་དོན་ཡིན་པ་ལས། སྔོན་མེད་ཀྱི་མི་གསར་དུ་སྐྱེས་
པ་མེད་པ་དང་། ལྷ་གསར་དུ་སྐྱེས་པ་མེད་པ་སོགས་ཀྱི་དོན་ནི་མིན་པས་གོ་བ་གཙོ་བོར་བཟུང་དགོས་ཀྱི།
ཚིག་ཙམ་ལ་འཁྲིས་ནས་སྔོན་མེད་ཀྱི་སེམས་ཅན་གསར་དུ་འབྱུང་བ་ཡོད་པར་ཐལ། སྔོན་མེད་ཀྱི་མི་གསར་དུ་
སྐྱེས་པ་ཡོད་པའི་ཕྱིར་ཟེར་ན་མ་ཁྱབ་ཅེས་བརྗོད་རྒྱུ་ཡིན་ཏེ། མི་གསར་དུ་སྐྱེས་པས་སེམས་ཅན་གསར་དུ་སྐྱེས་
པའི་གོ་མི་ཆོད་པའི་ཕྱིར་རོ། ། དེས་ན་འདོད་པར་གཏོགས་པའི་སྤྲུལ་པ་ནི་ཕྱིའི་སྐྱེ་མཆེད་གཟུགས་དྲི་རོ་རེག་བྱ་
བཞི་པོ་གང་རུང་སྤྲུལ་གྱི་སྒྲ་ནི་མི་སྤྲུལ་ཏེ་སྒྲ་ལ་རྒྱུན་མེད་པའི་ཕྱིར་ཞེས་སོ། ། དེ་ཡང་རྟེན་འདོད་པ་བས་རང་ལུས་
ཀྱི་ཚོགས་པ་ན་ཡོད་པའི་གཟུགས་སོགས་ཀྱི་སྐྱེ་མཆེད་བཞི་པོ་དེ་སྤྲུལ་གཞིར་བྱས་ནས་རང་སའི་ཕྱིའི་སྐྱེ་མཆེད་
བཞི་པོ་དེ་དང་དེར་བསྒྱུར་བའམ་སྤྲུལ་པ་དེ་རང་ལུས་དང་འབྲེལ་བའི་སྤྲུལ་པ་དང་། རང་ལས་ཕྱི་རོལ་ཏུ་གྱུར་
515



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
པའི་གཟུགས་སོགས་སྤྲུལ་གཞིར་བྱས་ནས་ཕྱིའི་སྐྱེ་མཆེད་དེ་དང་དེར་སྤྲུལ་པ་དེ་གཞན་ལུས་དང་འབྲེལ་བའི་སྤྲུལ་
པ་དང་། ཡང་ཁམས་གོང་ན་དྲི་རོ་མེད་པས་དེས་རང་ལུས་ལ་མངོན་དུ་གྱུར་པའི་གོང་སའི་རེག་བྱ་ཉིད་སྤྲུལ་
གཞིར་བྱས་ནས་གོང་སའི་གཟུགས་རེག་གི་སྐྱེ་མཆེད་དེ་དང་དེར་སྤྲུལ་པ་དེ་རང་ལུས་དང་འབྲེལ་བའི་སྤྲུལ་པ་
དང་། རང་ལུས་ལ་མངོན་དུ་མ་གྱུར་པའི་གོང་སའི་གཟུགས་རེག་གཉིས་སྤྲུལ་གཞིར་བྱས་ནས་གོང་ སའི་
གཟུགས་རེག་གི་སྐྱེ་མཆེད་དེ་དང་དེར་སྤྲུལ་བ་དེ་གཞན་ལུས་དང་འབྲེལ་བའི་སྤྲུལ་པ་སྟེ་བཞི་དང་། དེ་བཞིན་
དུ་རྟེན་གོང་མ་བས་རང་གཞན་གྱི་ལུས་དང་འབྲེལ་བའི་རང་སའི་སྤྲུལ་པ་གཉིས་དང་། རང་ལུས་ལ་མངོན་དུ་
གྱུར་པའི་འདོད་པའི་རེག་བྱ་ཉིད་སྤྲུལ་གཞིར་བྱས་ནས་འདོད་པའི་སྐྱེ་མཆེད་བཞི་པོ་དེ་དང་དེར་སྤྲུལ་པའི་རང་
ལུས་དང་འབྲེལ་བའི་སྤྲུལ་པ་དང་། རང་ལུས་ལ་མངོན་དུ་མ་གྱུར་བའི་འདོད་པའི་སྐྱེ་མཆེད་བཞི་སྤྲུལ་གཞིར་
བྱས་ནས་འདོད་པའི་སྐྱེ་མཆེད་དེ་དང་དེར་སྤྲུལ་པ་དེ་གཞན་ལུས་དང་འབྲེལ་བའི་སྤྲུལ་པ་སྟེ་སྤྱིར་འདོད་གཟུགས་
སྡོམས་པའི་སྤྲུལ་པ་རྣམ་པ་བརྒྱད་དེ། ། སྐབས་འདིར་རང་གཞན་གྱི་ལུས་དང་འབྲེལ་བའི་སྤྲུལ་པ་ཞེས་བྱ་བའི་
དོན་ཡང་། སྤྱིར་རང་རྒྱུད་ཀྱིས་བསྡུས་པའི་གཟུགས་སོགས་སྤྲུལ་གཞིར་བྱས་ནས་རང་སའི་སྐྱེ་མཆེད་གང་སྤྲུལ་
ཀྱང་དེ་དག་ལ་རང་ལུས་དང་འབྲེལ་བའི་སྤྲུལ་པ་ཞེས་བྱ་ཞིང་། རང་རྒྱུད་ཀྱིས་མ་བསྡུས་པའི་གཟུགས་སོགས་
སྤྲུལ་གཞིར་བྱས་ནས་རང་སའི་སྐྱེ་མཆེད་གང་སྤྲུལ་ཀྱང་དེ་དག་ལ་གཞན་ལུས་དང་འབྲེལ་བའི་སྤྲུལ་པ་ཞེས་བྱ་ལ།
དམིགས་བསལ་རང་དང་ས་མི་མཚུངས་པའི་རང་གཞན་གྱི་ལུས་དང་འབྲེལ་བའི་སྤྲུལ་པ་ཞིག་སྤྲུལ་ན་རང་ལུས་ལ་
ས་མི་མཚུངས་པའི་རེག་བྱ་གཞན་ཞིག་མངོན་དུ་གྱུར་ནས་དེ་སྤྲུལ་གཞིར་བྱས་ཏེ་ས་གཞན་གྱི་སྐྱེ་མཆེད་དེ་དང་
དེར་སྤྲུལ་པ་ལ་རང་ལུས་དང་འབྲེལ་བའི་སྤྲུལ་པ་དང་། རང་ལུས་ལ་མངོན་དུ་མ་གྱུར་པའི་ས་གཞན་གྱི་
གཟུགས་སོགས་སྤྲུལ་གཞིར་བྱས་ནས་ས་གཞན་གྱི་སྐྱེ་མཆེད་དེ་དང་དེར་སྤྲུལ་པ་ལ་གཞན་ལུས་དང་འབྲེལ་བའི་
སྤྲུལ་པ་ཞེས་བྱ་བ་ཡིན་ནོ། ། དེས་ན་གཟུགས་ཀྱི་རྟེན་ཅན་གྱིས་རང་ལུས་ལ་འདོད་པའི་རེག་བྱ་ཞིག་མངོན་དུ་གྱུར་
ནས་དེས་སྤྲུལ་གཞི་བྱས་ན་དྲི་རོ་སོགས་ཀྱང་ལྡན་པར་མི་འགྱུར་ཏེ། ས་སོ་སོའི་སྲེད་པས་མཚམས་གཅོད་པའི་
ཕྱིར། དེས་འདོད་པ་བས་རང་ལུས་དང་འབྲེལ་བར་གོང་སའི་གཟུགས་རེག་སོགས་སྤྲུལ་པ་ལ་ཡང་མཚུངས་སོ།།
དེ་ལ་ཁོ་ན་རེ། གོང་མའི་རྟེན་ཅན་གྱི་ལུས་ལ་མངོན་དུ་གྱུར་པའི་འདོད་པའི་རེག་བྱ་སྤྲུལ་གཞིར་བྱས་པའི་དྲི་རོ་
གཉིས་ཆོས་ཅན། གོང་མའི་རྟེན་ཅན་གྱི་ལུས་དང་འབྲེལ་བར་ཐལ། དེ་དང་འབྲེལ་བའི་སྤྲུལ་པ་ཡིན་པའི་
516



སྤུ
ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ། །
ཕྱིར་ཟེར་ན་མ་ཁྱབ་སྟེ། དེ་ལ་མངོན་དུ་གྱུར་པའི་རེག་བྱ་ཉིད་དེ་འདྲའི་ལུས་དང་འབྲེལ་བ་ཡིན་ལ། དེས་
སྤྲུལ་གཞི་བྱས་པའི་སྤྲུལ་པ་ལ་དེ་དང་འབྲེལ་བའི་སྤྲུལ་པ་ཞེས་བརྗོད་ཀྱི་དེ་དང་འབྲེལ་བ་མ་ཡིན་པའི་ཕྱིར་དང་།
དེ་འདྲའི་རེག་བྱ་དེ་ཡང་དེ་འདྲའི་ལུས་ལ་མངོན་དུ་གྱུར་པའི་ཆ་ནས་དེ་དང་འབྲེལ་བར་འཇོག་པ་ལས་དེ་དང་
ཚོགས་པ་གཅིག་ཏུ་འབྲེལ་བའི་དོན་མ་ཡིན་ཏེ། ས་གཞན་གྱི་རེག་བྱས་གཞན་གྱི་ལུས་དང་ཚོགས་པ་གཅིག་ཏུ་
འདུ་བ་མི་སྲིད་པའི་ཕྱིར་རོ། ། ཡང་ཁོ་ན་རེ། གོང་མའི་ལུས་ལ་འདོད་པའི་རེག་བྱ་མངོན་དུ་གྱུར་པའི་ཚེ་དྲི་རོ་
གཉིས་ཀྱང་མངོན་དུ་གྱུར་བར་ཐལ། དེ་འདྲའི་འདོད་པའི་རེག་བྱའི་སྐྱེ་མཆེད་དེ་རྡུལ་རྫས་བརྒྱད་ལྡན་གྱི་གོང་
བུ་ཡིན་པ་གང་ཞིག དེས་དེ་མངོན་དུ་གྱུར་པའི་ཕྱིར་ཟེར་ན་མ་ཁྱབ་སྟེ། དེ་འདྲའི་རྡུལ་རྫས་བརྒྱད་ལྡན་གྱི་
གོང་བུ་དེ་མངོན་དུ་གྱུར་ཀྱང་། དེའི་ཚོགས་པ་ན་ཡོད་པའི་དྲི་རོ་སོགས་ཀྱི་རྡུལ་རྫས་མངོན་དུ་མ་གྱུར་པ་ནི་རྡུལ་
རྫས་སོ་སོར་གྲུབ་པའི་དབང་གིས་ཡིན་པའི་ཕྱིར་རོ། ། འོ་ན་ལུགས་འདིར་སྤྲུལ་པ་ལ་གང་ཟག་འཇོག་གམ་མི་
འཇོག་ཅེ་ན། མི་འཇོག་སྟེ། སྤྲུལ་པ་ལ་ཕྱིའི་སྐྱེ་མཆེད་ཀྱིས་ཁྱབ་པའི་ཕྱིར་ཏེ། ཕྱི་ཡི་སྐྱེ་མཆེད་བཞི་རྣམ་
གཉིས། ། གཟུགས་གཏོགས་གཉིས་སྤྲུལ་ཞེས་གསུངས་པའི་ཕྱིར། བྱས་པ་ལ་སྤྲུལ་པ་ལ་གང་ཟག་ཡོད་པར་ཐལ།
འགྲེལ་པ་མངོན་པའི་རྒྱན་ལས། དེ་ཡང་བདག་ཉིད་སེངྒེ་དང་གླང་པོ་ཆེ་ལ་སོགས་པར་བསྒྱུར་བའི་བདག་གི་
ལུས་དང་འབྲེལ་བ་དང་། ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། དེའི་དོན་ནི་རང་རྒྱུད་ཀྱིས་བསྡུས་
པའི་གཟུགས་སོགས་སེངྒེ་དང་གླང་ཆེན་སོགས་ཀྱི་རྣམ་པ་ཅན་དུ་སྤྲུལ་པའི་དོན་ལས་སྤྲུལ་པ་ལ་གང་ཟག་ཡོད་
པའི་དོན་མ་ཡིན་པའི་ཕྱིར་ཏེ། སྤྲུལ་པ་ལ་སྔར་མེད་གསར་དུ་སྤྲུལ་པ་ཞིག་དགོས་པ་གང་ཞིག སྤྲུལ་པ་ལ་
གང་ཟག་འཇོག་ན་སྔར་མེད་ཀྱི་སེམས་ཅན་གསར་དུ་སྐྱེས་པ་ཡོད་པར་ཐལ་བའི་སྐྱོན་སྤོང་མི་ནུས་པར་ཐལ་བའི་
ཕྱིར་རོ། །
དེ་དག་ཀྱང་ནི་བཅུ་བཞིའོ། ། ཞེས་སོགས་ཀྱི་སྐབས་སུ། མངོན་ཤེས་ཁོ་ནས་སྤྲུལ་པ་སྤྲུལ་བར་བྱེད་དམ་
ཞེ་ན། མ་ཡིན་ཏེ། མངོན་ཤེས་ཀྱི་འབྲས་བུ་སྦྲུལ་སེམས་ཀྱིས་སྤྲུལ་པ་ཡིན་ལ། སྤྲུལ་སེམས་དེ་ལ་བཅུ་བཞི་
ཡོད་དེ། བསམ་གཏན་དང་པོའི་འབྲས་བུ་སྦྲུལ་སེམས་ལ་འདོད་པའི་སྤྲུལ་སེམས་དང་བསམ་གཏན་དང་པོའི་
སྤྲུལ་སེམས་གཉིས། བསམ་གཏན་གཉིས་པའི་འབྲས་བུ་ལ་འོག་ས་གཉིས་དང་རང་ས་སྟེ་གསུམ། གསུམ་
པའི་འབྲས་བུ་ལ་འོག་ས་གསུམ་དང་རང་ས་སྟེ་བཞི། བཞི་པའི་འབྲས་བུ་འོག་ས་བཞི་དང་རང་ས་སྟེ་ལྔ་བཅས་
517



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བསྡོམས་པས་བཅུ་བཞིའོ། ། དེས་ན་བསམ་གཏན་སོ་སོའི་འབྲས་བུ་སྤྲུལ་སེམས་ལ་རང་ས་དང་འོག་སའི་སྤྲུལ་
སེམས་མ་གཏོགས་གོང་སའི་སྤྲུལ་སེམས་མི་འབྱུང་སྟེ། གོང་ས་མ་ཐོབ་པར་དེའི་སྤྲུལ་སེམས་བསྐྱེད་མི་ནུས་ལ།
ཐོབ་ན་ནི་དེ་ཉིད་ཀྱི་འབྲས་བུར་འགྱུར་བའི་ཕྱིར་རོ། ། ཡང་། འདོད་པའི་སས་བསྡུས་ཀྱི་སྤྲུལ་པར་མཚུངས་
ཀྱང་བསམ་གཏན་འོག་མའི་འབྲས་བུ་འདོད་པའི་སྤྲུལ་སེམས་ཀྱིས་སྤྲུལ་པ་དེ་ལས། བསམ་གཏན་གོང་མའི་
འབྲས་བུ་འདོད་པའི་སྤྲུལ་སེམས་ཀྱིས་སྤྲུལ་ པ་དེ་འགྲོ་བའི་སྒོ་ནས་ཁྱད་པར་དུ་འཕགས་ཏེ། དཔེར་ན།
བསམ་གཏན་དང་པོའི་འབྲས་བུར་གྱུར་པའི་འདོད་པའི་སྤྲུལ་སེམས་ཀྱིས་སྤྲུལ་པའི་འདོད་པའི་སྤྲུལ་པ་དེས་
བསམ་གཏན་དང་པོའི་བར་དུ་འགྲོ་ནུས་ཀྱི། གཉིས་པ་ལ་སོགས་པར་འགྲོ་མི་ནུས་ལ། བསམ་གཏན་གཉིས་
པའི་འབྲས་བུ་འདོད་པའི་སྤྲུལ་སེམས་ཀྱིས་སྤྲུལ་པའི་འདོད་པའི་སྤྲུལ་པ་དེས་བསམ་གཏན་གཉིས་པའི་བར་དུ་
འགྲོ་ནུས་པ་སྟེ། དེས་མཚོན་ནས་བསམ་གཏན་གསུམ་པ་སོགས་ལ་ཡང་ཤེས་པར་བྱའོ། ། །
དེ་རྙེད་བསམ་གཏན་བཞིན་དེ་ནི། ། ཞེས་སོགས་ཀྱི་སྐབས་སུ་སྤྲུལ་སེམས་དེ་དག་རྙེད་ཚུལ་ནི་བསམ་
གཏན་གྱི་དངོས་གཞི་བཞིན་དུ་འོག་ས་ལས་འདོད་ཆགས་དང་བྲལ་བས་རྙེད་ཅིང་། སྤྲུལ་སེམས་དེ་དག་ལ་
འཇུག་པ་དང་ལྡང་བའི་ཚེ་ནི་བསམ་གཏན་གྱི་དངོས་གཞི་དག་པ་བ་ཁོ་ན་ལ་བརྟེན་དགོས་ལ། དེས་ན་སྤྲུལ་
སེམས་དེ་ལས་རྒྱུན་གྱི་ཚེ་རང་ཉིད་དང་། ལྡང་བའི་ཚེ་བསམ་གཏན་དག་བ་པའི་སེམས་ཏེ་གཉིས་འབྱུང་ངོ༌། །
སྤྲུལ་པ་ཐམས་ཅད་ཀྱང་རང་སའི་སྤྲུལ་སེམས་ཀྱིས་རང་སའི་སྤྲུལ་པ་ཁོ་ན་སྤྲུལ་གྱི་ས་གཞན་གྱི་སྤྲུལ་སེམས་ཀྱིས་ས་
གཞན་གྱི་སྤྲུལ་པ་སྤྲུལ་བར་མི་བྱེད་ལ། ཡང་སྤྲུལ་པ་ངག་སྨྲར་འཇུག་པའི་སེམས་ནི་འོག་ས་ལ་ལྟོས་པའང་ཡོད་
དེ། བསམ་གཏན་གཉིས་པ་ཡན་ཆད་ཀྱི་ས་པའི་སྤྲུལ་བ་ངག་སྨྲར་འཇུག་ན། རང་ས་ནས་ངག་སྨྲ་བའི་ཀུན་
སློང་རྟོག་དཔྱོད་མེད་པས་སྤྲུལ་པ་པོ་དེས་འོག་མ་བསམ་གཏན་དང་པོའི་སྨྲ་སེམས་མངོན་དུ་བྱས་ཏེ་སྨྲར་འཇུག་
པ་ཡིན་ལ། ཡང་འདོད་པ་དང་བསམ་གཏན་དང་པོའི་ས་པས་ངག་སྨྲ་བ་ནི་རང་ས་སོ་སོའི་སྨྲ་སེམས་ཁོ་ནས་
སྨྲར་འཇུག་པའོ། ། །
སྟོན་མིན་སྤྲུལ་པ་པོ་དང་བཅས། ། ཞེས་པའི་སྐབས་སུ། སྤྲུལ་པས་ངག་སྨྲ་ཚུལ་ཡང་སྟོན་པ་སངས་རྒྱས་
ལས་གཞན་ཉན་ཐོས་སོགས་ཀྱི་སྤྲུལ་པ་ནི་སྤྲུལ་པ་པོ་དང་ལྷན་ཅིག་ཏུ་སྨྲ་བས་སྤྲུལ་པ་པོ་མི་སྨྲ་ན་སྤྲུལ་བས་ཀྱང་མི་
སྨྲ་ལ། སྟོན་པ་སངས་རྒྱས་ནི་བཞེད་པ་ཙམ་གྱིས་ཐམས་ཅད་འབྱུང་བའི་ཕྱིར་ངེས་པ་མེད་དོ། ། འོ་ན། ཉན་
518



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ། །
ཐོས་སོགས་ཀྱི་སྤྲུལ་པས་ངག་སྨྲ་བའི་ཚེ་སྤྲུལ་པ་པོ་དང་དེའི་སྤྲུལ་པ་ཇི་སྙེད་ཡོད་པ་དེ་སྙེད་ཀྱིས་ལྷན་ཅིག་ཏུ་སྨྲ་
དགོས་ན། དེ་དག་གིས་སྨྲ་བའི་ངག་གི་ཚིག་དོན་ཐམས་ཅད་ཀྱང་གཅིག་པ་སྨྲ་བ་ཡིན་ནམ་ཞེ་ན། དེ་ནི་མ་
ཡིན་ཏེ། སྤྲུལ་པ་པོའི་སྨྲ་སེམས་ཀྱི་འཕེན་བ་དང་སྨྲ་ཡུལ་གྱི་མོས་པའི་དབང་གིས་རང་རང་གི་བསམ་པ་དང་
མཐུན་པར་ཚིག་ཀྱང་མི་འདྲ་བ་དང་དོན་ཡང་མི་འདྲ་བར་སྨྲ་བ་ཡོད་ཅེས་བྱའོ། ། དེ་ལ་ཁོ་ན་རེ། སྤྲུལ་པ་ལ་
གང་ཟག་ཡོད་པར་ཐལ། སྤྲུལ་པས་ངག་སྨྲ་བ་ཡོད་པའི་ཕྱིར་ཟེར་ན་མ་ཁྱབ། འོ་ན་ཁོ་རང་ལ། སྤྲུལ་པ་
གང་ཟག་ཡིན་པར་ཐལ། སྤྲུལ་པས་ངག་སྨྲ་བའི་ཕྱིར། ཁྱབ་པ་འགྲིག དེས་ན་སྤྲུལ་པས་ངག་སྨྲ་བ་སྤྲུལ་
པ་པོའི་སྨྲ་སེམས་ཀྱི་མཐུས་སྨྲ་བ་ལས་སྤྲུལ་པ་རང་ཉིད་ཀྱི་བསམ་པའི་མཐུས་སྨྲ་བ་མ་ཡིན་པའི་ཕྱིར་ཏེ། དེ་ཡིན་
ན་སྤྲུལ་པ་སེམས་ལྡན་དུ་ཁས་བླངས་དགོས་ལ་དེ་ནི་མི་རིགས་པའི་ཕྱིར་ཏེ། གདགས་པ་ལས། སྨྲས་པ་རྒྱུར་
བྱས་པའི་གཟུགས་ཅན་ནོ་ཞེས་བརྗོད་པར་བྱ་སྟེ། སེམས་མེད་པ་ཞེས་ཀྱང་བརྗོད་པར་བྱའོ། ། ཞེས་གསུངས་
པའི་ཕྱིར་རོ། ། དེར་མ་ཟད་ཉན་ཐོས་སོགས་ཀྱི་སྤྲུལ་པས་ངག་སྨྲ་བ་ནི་སྤྲུལ་པ་པོས་ངག་སྨྲ་བ་ལ་ལྟོས་དགོས་པ་
འདིས་ཀྱང་སྤྲུལ་པ་ལ་གང་ཟག་མེད་པར་གྲུབ་པ་ཡིན་ནོ། ། འོ་ན། སྤྲུལ་པས་སྨྲ་བའི་ངག་དེ་དག་རང་མཚན་པ་
ཡིན་ན་གང་ཟག་སུའི་རྒྱུད་ཀྱིས་བསྡུས་ཞེ་ན། ངག་དེའི་སྨྲ་སེམས་གང་ལ་ལྡན་པའི་སྤྲུལ་པ་པོའི་རྒྱུད་ཀྱིས་
བསྡུས་ཏེ། དཔེར་ན། བསམ་གཏན་གཉིས་པ་ཡན་ཆད་ཀྱི་སྤྲུལ་པས་ངག་སྨྲ་བ་ནི་སྤྲུལ་པ་པོས་དང་པོའི་
སས་བསྡུས་ཀྱི་སྨྲ་སེམས་མངོན་དུ་བྱས་ཏེ་སྨྲ་དགོས་པས་ངག་དང་སྨྲ་སེམས་གཉིས་ཀ་སྤྲུལ་པ་པོ་རང་ཉིད་ལ་ལྡན་
པ་བཞིན་ནོ། ། འདི་ལ་ཡང་འགྲེལ་པ་རྣམས་སུ་སྨྲ་བའི་ངག་མང་པོ་སྤྲུལ་ན་ནི་སྒྲ་ཡང་སྤྲུལ་པར་འགྱུར་བས་ཕྱིའི་སྐྱེ་
མཆེད་བཞི་ཞེས་པ་དང་འགལ་ལ། ངག་གཅིག་ལས་མེད་ན་མང་པོ་སྨྲ་བ་མི་འཐད་དོ། ། ཞེས་སྐྱོན་འཕེན་
མཛད་པ་ལྟར་གྱི་གནོད་བྱེད་འཇུག་མོད་ཀྱང་། གནས་སྐབས་གྲུབ་མཐའི་འདོད་ཚུལ་ཡིན་པའི་ཕྱིར་ངག་མང་
པོ་སྨྲ་བ་སྨྲ་སེམས་ཀྱི་བསམ་པའི་བྱེ་བྲག་གི་མཐུ་ཡིན་པ་ལས་སྤྲུལ་པ་མིན་ཞེས་སྨྲ་དགོས་སོ། ། །
བྱིན་གྱིས་བརླབས་ནས་གཞན་འཇུག་ཕྱིར། ཞེས་སོགས་ཀྱིས། འོ་ན་རྒྱུད་གཅིག་ལ་ཡིད་ཤེས་རྫས་ཐ་
དད་པ་གཉིས་ཅིག་ཅར་མངོན་དུ་འགྱུར་མི་སྲིད་པས་སྨྲ་སེམས་ཡོད་པའི་ཚེ་སྤྲུལ་སེམས་མེད་ལ། སྤྲུལ་སེམས་
ཡོད་པའི་ཚེ་སྨྲ་སེམས་མེད་ན་སྤྲུལ་པ་ཇི་ལྟར་སྨྲ་འཇུག་ཅེ་ན། དེ་ནི་དང་པོ་སྦྱོར་པའི་ཚེ་སྤྲུལ་སེམས་ཀྱིས་སྤྲུལ་པ་
སྤྲུལ་ནས་བདག་གི་སྤྲུལ་པ་འདི་ཡུན་རིང་དུ་གནས་པར་གྱུར་ཅིག་ཅེས་དང་། དེ་ནས་སྨྲ་སེམས་ཀྱིས་སྨྲ་བར་
519



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
གྱུར་ཅིག་ཅེས་རིམ་པ་ལྟར་འབྱུང་བར་བྱིན་གྱིས་བརླབས་པ་ལྟར་གྱི་སྤྲུལ་སེམས་གཞན་པའི་སྨྲ་སེམས་ཀྱིས་སྒྱུར་
འཇུག་པའི་ཕྱིར་སྐྱོན་མེད་དོ། ། ཞེས་སོ། ། འོ་ན། བྱིན་གྱིས་བརླབས་པ་ཞེས་པ་དེ་གསོན་པོ་ཁོ་ན་ལ་ཡིན་ནམ།
འོན་ཏེ་ཤི་བའི་རྗེས་སུ་ཡང་ཡོད་ཅེ་ན། སྤྲུལ་པ་པོ་ཤི་ཡང་བྱིན་རླབས་ཡུན་རིང་དུ་འཇུག་པ་ཡོད་དེ། འོད་
སྲུངས་ཆེན་པོས་རང་གི་སྐུ་གདུང་བྱམས་པ་མ་བྱོན་གྱི་བར་དུ་གནས་པར་བྱིན་གྱིས་བརླབས་པ་ལྟ་བུའོ། ། འདི་ལ་
ཡང་ཁ་ཆེ་བྱེ་བྲག་སྨྲ་བ་རྣམས་ནི་རུས་པ་ལྟ་བུ་བརྟན་པ་ལ་བྱིན་རླབས་ཡོད་ཀྱི་ཤ་ཁྲག་སོགས་མི་བརྟན་པ་ལ་མེད་
པས། དེས་ན་འོད་སྲུངས་ཀྱི་གདུང་ཡང་ཀེང་རུས་འབའ་ཞིག་གནས་པར་འདོད་ལ། གཞན་དག་ནི་དེ་ལས་
གཞན་དུ་ཡང་སྨྲ་བར་བྱེད་དོ། ། །
དང་པོར་དུ་མས་གཅིག་ཡིན་ཏེ། ཞེས་སོགས་ཀྱི་སྐབས་སུ། སྤྲུལ་སེམས་གཅིག་གིས་དུ་མ་སྤྲུལ་ལམ་
གཅིག་ཁོ་ན་སྤྲུལ་ཞེ་ན། དང་པོར་མ་བྱང་བའི་ཚེ་སྤྲུལ་སེམས་དུ་མས་སྤྲུལ་པ་གཅིག་སྤྲུལ་པར་བྱེད་ལ། ཕྱིས་
བྱང་བར་གྱུར་ནས་ནི་སྤྲུལ་སེམས་གཅིག་གིས་དུ་མ་སྤྲུལ་པར་བྱེད་དོ། །
སྒོམ་ལས་སྐྱེས་པ་ལུང་མ་བསྟན། ། ཞེས་སོགས་ཀྱི་སྐབས་སུ། སྤྲུལ་སེམས་མཐའ་དག་ལུང་མ་བསྟན་
ཡིན་ནམ། ཞེ་ན། སྒོམ་བྱུང་གི་སྤྲུལ་སེམས་ནི་ལུང་མ་བསྟན་ཁོ་ན་ཡིན་ཅིང་། ལྷ་ཀླུ་ལ་སོགས་པའི་སྐྱེས་
ཐོབ་ཀྱི་སྤྲུལ་སེམས་ལ་ནི་གཞན་ལ་ཕན་གནོད་བྱ་ཕྱིར་དུ་ཡང་སྤྲུལ་པར་བྱེད་པས་དགེ་མི་དགེ་ལུང་མ་བསྟན་
གསུམ་ག་ཡོད་པར་འདོད་མོད། དེ་ལྟ་ན་ སྒོམ་བྱུང་གི་ སྤྲུལ་ སེམས་ལ་ཡང་དགེ་བ་ཡོད་པར་འགྱུར་ཏེ།
གཞན་ལ་ཕན་པའི་ཕྱིར་དུ་སྤྲུལ་པ་ཡོད་པའི་ཕྱིར་ཟེར་ན་མ་ཁྱབ་ཅེས་བྱ་སྟེ་གྲུབ་མཐའི་འདོད་ཚུལ་ལོ། ། དེ་བཞིན་
དུ་ལྷ་ཀླུ་ལ་སོགས་པས་སྐྱེས་ཐོབ་ཀྱིས་རང་གི་རྒྱུད་དང་འབྲེལ་བར་སྤྲུལ་པ་ལ་སྒྲ་མ་གཏོགས་པའི་གཟུགས་ཅན་གྱི་
སྐྱེ་མཆེད་ཐམས་ཅད་ཡོད་པས་སྐྱེ་མཆེད་དགུ་པར་འདོད་པ་དང་། གཞན་ལུས་དང་འབྲེལ་བར་སྤྲུལ་ན་ནི་
སྔར་བཤད་པ་ལྟར་སྐྱེ་མཆེད་བཞི་པ་ཁོ་ན་ཡིན་ནོ། ། ཞེས་འདོད་ཅིང་། སྐྱེས་ཐོབ་ཀྱི་སྤྲུལ་པ་ལ་སེམས་ཡོད་པར་
འདོད་པ་ཡང་ཡིན་ནོ། ། འདི་དག་གི་ཚེ་གོང་འོག་མ་འབྲེལ་བ་ལྟ་བུར་སྨྲ་དགོས་པ་ཡང་རང་གི་གྲུབ་མཐའ་ཡིན་ལ།
སྐབས་ཐོབ་ཁས་ལེན་འཛིན་མི་བདེ་བ་ལྟ་བུར་སྣང་བའང་། གཅིག་ཏུ་རང་གི་གྲུབ་མཐས་ཀུན་བརྟགས་པའི་
སྐྱོན་དང་། ཕལ་ཆེར་ཚིག་སྐྱོན་མ་བཅད་པར་གཞུང་ཆེན་མོའི་སྤམ་བཤད་ལྟར་ཁས་ལེན་པའི་སྐྱོན་དུ་སྣང་
བས། དེས་ན་ཚིག་སྐྱོན་བཅད་ནས་ཁས་ལེན་མ་འཆོལ་བར་བྱེད་ན། སྐྱེས་ཐོབ་ཀྱི་སྤྲུལ་སེམས་དང་སྤྲུལ་པ་
520



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ། །
རྣམས་དེ་དང་དེ་རྗེས་མཐུན་པའམ་བཏགས་པ་བ་ཡིན་པ་ལས་དེ་དང་དེ་དངོས་མ་ཡིན་པར་འདོད་ན་སྔ་ཕྱི་
ཐམས་ཅད་མི་འགལ་བའི་ཁས་ལེན་བདེ་བར་མ་ཟད། འོག་ནས་འཆད་འགྱུར་གྱི་རྫུ་འཕྲུལ་དང་མངོན་ཤེས་
སོགས་ཀྱང་འདི་དང་མཚུངས་པར་འདོད་དགོས་སུ་སྣང་བས་དོན་ལ་ཡང་དེ་ལྟར་ཡིན་འདྲ་སྙམ་མོ། ། དེ་ལྟ་ན་
གཞན་ལུས་དང་འབྲེལ་བའི་སྐྱེས་ཐོབ་ཀྱི་སྤྲུལ་པ་ནི་སྐྱེ་མཆེད་བཞི་པ་ཁོ་ན་ཡིན་པར་གསུངས་པས་སེམས་ལྡན་
མིན་པར་གྲུབ་ལ། རང་ལུས་དང་འབྲེལ་བའི་སྐྱེས་ཐོབ་ཀྱི་སྤྲུལ་པ་སེམས་བཅས་དང་སྐྱེ་མཆེད་དགུ་པར་
གསུངས་པས། དེ་ལ་གང་ཟག་ཀྱང་འཇོག་དགོས་པར་སྣང་ངོ། ། བྱས་པ་ལ་ཁོ་ན་རེ། དེ་ལ་གང་ཟག་འཇོག་
ན་སྐྱེ་མཆེད་བཅུ་གཉིས་པ་ཡིན་དགོས་པས། སྐྱེ་མཆེད་དགུ་པ་མང་མཐའ་བཟུང་མི་རིགས་སོ་ཞེ་ན། སྐྱོན་
མེད་དེ། སྐྱེས་ཐོབ་ཀྱི་སྤྲུལ་སེམས་ཀྱི་ཡུལ་དུ་གྱུར་པ་ལ་སྒྲ་ལས་གཞན་པའི་གཟུགས་ཅན་གྱི་སྐྱེ་མཆེད་དགུ་ལས་
ལྷག་མི་འབྱུང་བས་དེའི་ཡུལ་དུ་གྱུར་པའི་གཟུགས་ཅན་གྱི་སྐྱེ་མཆེད་དགུ་ལས་ལྷག་མི་ལྡན་ཞེས་པའི་དོན་ནོ། ། འོ་
ན། དབང་པོ་ལྔ་དེའི་ཡུལ་དུ་ཇི་ལྟར་འགྱུར་ཏེ། དེས་དངོས་སུ་དབང་པོ་སྤྲུལ་བར་མི་བྱེད་པའི་ཕྱིར་ཟེར་ན།
སྐྱོན་མེད་དེ། ལྷ་ཀླུ་ལྟ་བུས་རང་ཉིད་ཕ་རོལ་པོ་གཞན་དང་རྣམ་པ་འདྲ་བར་སྤྲུལ་ནས་གཟུགས་ལ་བལྟ་བ་དང་
སྒྲ་ཉན་པ་སོགས་ཀྱི་ཚེ་རང་དང་སྤྲུལ་པ་གཉིས་ངོ་བོ་ཐ་མི་དད་དུ་སྤྲུལ་པ་ན་རང་དང་སྤྲུལ་པ་དེའི་དབང་པོ་ཡང་
ངོ་བོ་ཐ་མི་དད་དུ་སོང་བས་དེ་འདྲའི་དབང་པོ་ལྔ་སྤྲུལ་སེམས་དེའི་ཡུལ་དུ་འགྱུར་ཞེས་པའི་དོན་ཡིན་པའི་ཕྱིར།
དེ་ལྟར་ཡིན་ཀྱང་དེའི་ཚེ་དེ་གཉིས་ཀྱི་དབང་པོ་ངོ་བོ་གཅིག་ཏུ་སོང་བ་ཙམ་ལས་དབང་པོ་རྣམས་དངོས་སུ་སྤྲུལ་
པར་ནི་མི་བྱེད་དེ། འགྲེལ་པ་མངོན་པའི་རྒྱན་ལས། དབང་པོ་དང་ཐ་མི་དད་པའི་ཕྱིར་དེ་སྐད་དུ་བརྗོད་ཀྱི་
དབང་པོ་ནི་དངོས་སུ་སེམས་ཅན་དུ་སྟོན་པ་ཁོ་ན་ཡིན་པས་སྔོན་མེད་པའི་སེམས་ཅན་འབྱུང་བར་ཐལ་བར་
འགྱུར་བའི་ཕྱིར་སྤྲུལ་པར་མི་བྱེད་དོ། ། ཞེས་གསུངས་པའི་ཕྱིར། ཡང་ཁོ་ན་རེ། སྐྱེས་ཐོབ་ཀྱི་སྤྲུལ་སེམས་
ཀྱིས་ཆོས་ཀྱི་སྐྱེ་མཆེད་ཀྱང་སྤྲུལ་པ་ཡོད་པར་ཐལ། དེས་གང་ཟག་གཞན་དུ་སྤྲུལ་པ་ཡོད་པའི་ཕྱིར་ཟེར་ན།
འདོད་པ་ཡིན་ཏེ། སྐྱེས་ཐོབ་ཀྱི་སྤྲུལ་སེམས་ཀྱིས་གང་ཟག་རང་ཉིད་གཞན་དུ་སྤྲུལ་པ་ཡོད་པ་གང་ཞིག རང་
ཉིད་སྐྱེ་མཆེད་བཅུ་གཉིས་ཀྱི་ནང་ཚན་དུ་གྱུར་པའི་ཆོས་ཀྱི་སྐྱེ་མཆེད་ཡིན་པའི་ཕྱིར་རོ། ། དེ་ཡོད་པར་གང་གིས་
འགྲུབ་ན་སྐྱེས་ཐོབ་ཀྱི་སྤྲུལ་པ་སེམས་བཅས་སུ་བཤད་པའི་ལུང་རིགས་རྣམས་ཀྱིས་འགྲུབ་བོ། ། །
རྫུ་འཕྲུལ་གསང་སྔགས་སྨན་དག་དང་། ། ཞེས་སོགས་ཀྱི་སྐབས་སུ། རྫུ་འཕྲུལ་ལ་ཡང་དངོས་དང་རྗེས་
521



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མཐུན་གྱི་སྒོ་ནས་ཕྱེ་ན་ལྔ་སྟེ། སྒོམ་བྱུང་དང་། སྐྱེས་ཐོབ་དང་། སྔགས་ལས་སྐྱེས་པ་དང་། སྨན་ལས་
སྐྱེས་པ་དང་། སྲིད་བ་བར་མའི་རྫུ་འཕྲུལ་ལྟ་བུ་ལས་ལས་སྐྱེས་པ་དང་ལྔའོ། ། དེ་དག་ལས་སྒོམ་བྱུང་གི་རྫུ་
འཕྲུལ་ནི་རྫུ་འཕྲུལ་དངོས་ཡིན་ལ། གཞན་རྣམས་ནི་རྗེས་མཐུན་པའོ། །
ལྷའི་མིག་དང་རྣ་བ་གཉིས་ཀྱི་ངོ་བོ་དང་ཡུལ་དང་རྟེན་སོགས་བཤད་པ།
ལྷཡི་མིག་དང་རྣ་བ་ཡིན། ། ཞེས་སོགས་ཀྱི་སྐབས་སུ། འོ་ན་སྐབས་འདིར་དངོས་བསྟན་གྱི་ལྷའི་མིག་
དང་རྣ་བ་ཞེས་བཤད་པ་དེ་དག་འདྲ་བའི་སྒོ་ནས་བཏགས་པ་ཡིན་ནམ། ལྷའི་མིག་དང་རྣ་བ་དངོས་ཡིན་ཞེ་ན།
དེ་ནི་དངོས་ཡིན་ཏེ་བསམ་གཏན་པ་དག་བསམ་གཏན་ལ་མཉམ་པར་བཞག་ནས། སྒྲ་དང་སྣང་བ་ལ་ཡིད་
གཏད་པ་ན་མིག་དང་རྣ་བའི་ཐད་ཀོར་དུ་བསམ་གཏན་གྱི་ས་པའི་འབྱུང་བཞི་རྒྱུར་བྱས་པའི་དབང་པོ་གཟུགས་
ཅན་དང་བ་འགྲུབ་སྟེ། དེ་ནི་བསམ་གཏན་གྱི་ས་པའི་དབང་པོ་དངོས་ཡིན་པའི་ཕྱིར་རོ། ། ལྷའི་མིག་དང་རྣ་བ་
དེ་གཉིས་ནི་རྟག་ཏུ་རྣམ་ཤེས་རྟེན་པ་དང་བཅས་པ་ཁོ་ན་ཡིན་ལ། གཟུགས་སྒྲ་ཐག་རིང་པོ་དང་། ཕྲབ་
དང་། བར་དུ་ཆོད་པས་སྒྲིབ་པ་དག་ཀྱང་ཡུལ་དུ་བྱེད་པས་ཤའི་མིག་ལས་ཁྱད་པར་དུ་འཕགས་སོ། ། འོ་ན།
ལྷའི་མིག་གིས་ཇི་ཙམ་མཐོང་ཞེ་ན། བསམ་གཏན་དང་པོའི་མིག་གིས་འདོད་པ་དང་། བསམ་གཏན་དང་
པོའི་གཟུགས་མཐོང་བ་སོགས་ནི་སྔར་བཤད་ཟིན་ལ། ཉན་རང་དགྲ་བཅོམ་པ་དང་སངས་རྒྱས་གསུམ་གྱི་ལྷའི་
མིག་གིས་མངོན་པར་འདུ་བྱེད་པ་མེད་པས་ན་རིམ་པ་ལྟར་སྟོང་གཅིག་དང་སྟོང་གཉིས་དང་སྟོང་གསུམ་གྱི་འཇིག་
རྟེན་གྱི་ཁམས་མཐོང་ལ། མངོན་པར་འདུ་བྱེད་པའི་སྟོབས་ཀྱིས་ནི་ཉན་ཐོས་དགྲ་བཅོམ་པ་རྣམས་ཀྱིས་སྟོང་
གཉིས་དང་། བསེ་རུ་ལྟ་བུའི་རང་རྒྱལ་དགྲ་བཅོམ་པས་སྟོང་གསུམ་དང་། སངས་རྒྱས་རྣམས་ཀྱིས་ཇི་ཙམ་
བཞེད་པའི་འཇིག་རྟེན་གྱི་ཁམས་གྲངས་མེད་པ་གཟིགས་པར་བཤད་ལ། ལྷའི་མིག་གི་མཐོང་ཚུལ་གྱི་རིག་པས་
ལྷའི་རྣ་བས་ཐོས་ཚུལ་ལ་ཡང་མཚུངས་སམ་སྙམ་མོ། ། འདིར་ཡང་སངས་རྒྱས་ཀྱིས་འཇིག་རྟེན་གྱི་ཁམས་གྲངས་
མེད་པ་གཟིགས་པ་མངོན་པར་འདུ་བྱེད་པ་ལ་ལྟོས་དགོས་པར་ཐལ་ལོ་ཟེར་ན་མ་ཡིན་ཏེ་བཞད་པ་ཙམ་ལ་ལྟོས་
དགོས་པའི་དོན་ཡིན་པས་ཉན་རང་གི་རིགས་འགྲེ་མ་ཐལ་བ་གལ་ཆེའོ། ། གཞན་ཡང་། ལྷའི་རྒྱུད་ཀྱི་མིག་རྣ་
གང་རུང་ལ་འདིར་བཤད་པའི་མིག་རྣ་གང་རུང་ཡིན་པས་མ་ཁྱབ་སྟེ། བསམ་གཏན་གྱི་སྙོམས་འཇུག་མ་ཐོབ་
522



ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པ་བཞུགས་སོ། །
པའི་འདོད་པའི་ལྷའི་རྒྱུད་ཀྱི་མིག་རྣ་གང་རུང་ལ་དེ་གཉིས་གང་རུང་མ་ཡིན་པས་ཁྱབ་པའི་ཕྱིར་དང་། ཡང་དེ་
གཉིས་གང་རུང་ཡིན་ན་ལྷའི་རྒྱུད་ཀྱིས་བསྡུས་པས་ནི་མ་ཁྱབ་སྟེ། དངོས་གཞི་ཐོབ་པའི་མིའི་རྒྱུད་ལའང་དེ་
གཉིས་ཆར་ཡོད་པའི་ཕྱིར་རོ། ། དངོས་གཞི་ཐོབ་པའི་ལྷའི་རྒྱུད་ཀྱི་མིག་རྣ་གང་རུང་ལ་ཡང་དེ་གཉིས་གང་རུང་
ཡིན་པས་མ་ཁྱབ་སྟེ། དེ་གཉིས་གང་རུང་ལ་རྟེན་བཅས་ཀྱི་དབང་པོས་ཁྱབ་པས་ཕྱིར་ཏེ། རྟག་ཏུ་རྟེན་
བཅས་ཞེས་གསུངས་པའི་ཕྱིར་རོ། ། ན་
གཞན་ཡང་སྐྱེ་བས་ཐོབ་དེས་ནི། ། ཞེས་སོགས་ཀྱི་སྐབས་སུ། གཞན་ཡང་ལྷའི་མིག་དང་། རྣ་བའི་
མངོན་ཤེས་དང་། སྔོན་གནས་རྗེས་དྲན་དང་། ཕ་རོལ་སེམས་ཤེས་བཞི་རྫས་མཐུན་པ་ལ་ཡང་སྐྱེས་ཐོབ་
སོགས་ཡོད་ཀྱང་མངོན་ཤེས་དངོས་གནས་པ་ནི་མ་ཡིན་ཏེ། འགྲེལ་པ་མངོན་པའི་རྒྱན་ལས། སྐྱེས་ཐོབ་གྱིས་
ནི་ཅུང་ཟད་ཀྱང་མངོན་ཤེས་ཀྱི་མིང་མི་ཐོབ་བོ། ། ཞེས་གསུངས་པའི་ཕྱིར། འདིས་ནི་གོང་གི་སྐྱེས་ཐོབ་ཀྱི་སྤྲུལ་
སེམས་དང་། སྤྲུལ་པ་དང་། སྐྱེས་ཐོབ་དང་ལས་ཀྱི་རྫུ་འཕྲུལ་སོགས་ཀྱང་དངོས་གནས་མ་ཡིན་པར་འགྲུབ་
པ་ཡིན་ནོ། ། དེར་མ་ཟད་སྲིད་མཐའ་བྱང་སེམས་ཆགས་བཅས་པ་སོགས་གང་ཟག་ཁྱད་པར་ཅན་འགའ་ཞིག་གི་
རྒྱུད་ལ་ཡང་སྔོན་གནས་རྗེས་དྲན་སོགས་ཡོད་པ་མངོན་ཞིང་། དེ་དག་འདིར་བཤད་པའི་སྦྱོར་བྱུང་གི་མངོན་
ཤེས་དེ་དང་དེ་དངོས་མིན་ཀྱང་རྗེས་མཐུན་པར་ནི་འཇོག་དགོས་ཏེ། དེ་དག་མེད་པར་འདོད་ན་མངོན་སུམ་
ལ་སྐུར་འདེབས་སུ་འགྱུར་བའི་ཕྱིར་དང་། སྐྱེས་ཐོབ་ཀྱི་མངོན་ཤེས་སོགས་སུའང་འདོད་མི་རིགས་ཏེ། མི་ལ་
སྐྱེས་ཐོབ་ཀྱི་མངོན་ཤེས་སོགས་མེད་པར་རྩ་འགྲེལ་ལས་དངོས་སུ་བཤད་པ་རྣམས་དང་འགལ་བའི་ཕྱིར་རོ། །
སྐྱེས་ཐོབ་ཀྱི་ལྷའི་མིག་གིས་སྲིད་པ་བར་མ་མི་མཐོང་སྟེ། དེ་ནི་སྐྱོན་བཅུ་གཅིག་དང་བྲལ་བའི་ལྷའི་མིག་དག་པ་
ཁོ་ནའི་ཡུལ་ཡིན་པའི་ཕྱིར། ལྷའི་མིག་སྐྱེས་ཐོབ་དེ་ནི་ཀླུ་དང་འདོད་གཟུགས་ཀྱི་ལྷ་རྣམས་ལ་ཡོད་དོ། །
གཟུགས་མེད་ན་ནི་མངོན་ཤེས་ལྔ་སོགས་སྐྱེས་ཐོབ་ཀྱང་མེད་དོ། ། སྐྱེས་ཐོབ་ཀྱི་ཕ་རོལ་སེམས་ཤེས་ལ་ནི་དགེ་མི་
དགེ་ལུང་མ་བསྟན་གསུམ་ཆར་ཡོད་ལ། དེར་མ་ཟད་རྟོག་གེ་པ་རྣམས་ཀྱིས་མཚན་མ་ལས་སེམས་ཤེས་པ་དང་།
རིག་སྔགས་ཀྱིས་བྱས་པའི་སེམས་ཤེས་ལ་ཡང་དགེ་མི་དགེ་ལུང་མ་བསྟན་གསུམ་ག་ཡོད་ཅིང་། སྒོམ་བྱུང་གིས་
སེམས་ཤེས་ནི་དགེ་བ་ཁོ་ནའོ། །
དམྱལ་བ་པས་ནི་དང་པོ་ཤེས། ། ཞེས་སོགས་ཀྱི་སྐབས་སུ། སྐྱེས་ཐོབ་ཀྱི་སེམས་ཤེས་དང་སྔོན་གནས་
523



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
རྗེས་དྲན་གཉིས་ནི་དམྱལ་བ་པ་དང་། ལྷ་དང་ཀླུ་དང་། ཡི་དྭགས་རྣམས་ལའང་ཡོད་ལ། དེ་དག་ལས་
དམྱལ་བ་པས་ནི་དང་པོ་སྐྱེས་ནས་སྡུག་བསྔལ་གྱི་ཚོར་བས་མ་ཉེན་པ་དེ་སྲིད་དུ་ཕ་རོལ་གྱི་སེམས་དང་། སྔོན་གྱི་
གནས་ཤེས་པ་ཡོད་ལ། ཕྱིས་ནས་ནི་སྡུག་བསྔལ་གྱི་ཚོར་བས་ཡིད་ཉམས་པར་བྱས་པས་མི་ཤེས་མོད། འོན་
ཀྱང་ལྡན་པར་ནི་འདོད་དགོས་སོ། ། དེ་ལས་གཞན་ལྷ་དང་དུད་འགྲོ་དང་ཡི་དྭགས་རྣམས་ལ་ནི་རྒྱུན་དུའང་ཤེས་
པ་ཡོད་དོ། ། མི་ལ་ནི་རྫུ་འཕྲུལ་སོགས་སྔར་བཤད་པ་དེ་དག་སྒོམ་བྱུང་དང་། རྟོག་གེ་དང་། རིག་སྔགས་
དང་། སྨན་དང་ལས་ལས་སྐྱེས་པ་རྣམས་ཡོད་ཀྱི་སྐྱེས་ཐོབ་ནི་མེད་དེ། སྐྱེས་པ་ཙམ་གྱིས་མི་ལྡན་པའི་ཕྱིར་
རོ། ། འོ་ན། རང་བཞིན་གྱིས་ཚེ་རབས་དྲན་པ་དེ་གང་ཞེ་ན། དེ་ཡང་ལས་ལས་སྐྱེས་པར་འདོད་དོ། ། དེས་
ན་རྫུ་འཕྲུལ་ལ་རྟོག་གེས་བྱས་པ་མེད་ལ། མིག་དང་རྣ་བའི་མངོན་ཤེས་དངོས་ནི་སྒོམ་བྱུང་ཡིན་ལ་རྗེས་མཐུན་
པ་ལ་སྐྱེས་ཐོབ་དང་ལས་ལས་བྱུང་བ་ཡོད་ཀྱི། སྨན་དང་སྔགས་དང་རྟོག་གེས་བྱས་པ་ནི་མེད་དོ། ། ཕ་རོལ་
སེམས་ཤེས་ཀྱང་སྒོམ་བྱུང་ཡིན་ལ་དེ་རྗེས་མཐུན་པ་ལ་ནི་སྐྱེས་ཐོབ་དང་། ལས་དང་། རིག་སྔགས་དང་།
རྟོག་གེས་བྱས་པ་རྣམས་ཡོད་ཀྱི། སྨན་ལས་བྱུང་བ་ནི་མེད་ཞིང་། སྔོན་གནས་རྗེས་དྲན་ནི་སྒོམ་བྱུང་དང་དེ་
རྗེས་མཐུན་པ་ལ་སྐྱེས་ཐོབ་དང་། ལས་ལས་སྐྱེས་པ་གཉིས་ཡོད་ཀྱི། སྨན་དང་སྔགས་དང་རྟོག་གེས་བྱས་པ་
ནི་མེད་དོ། ། ཡང་སྐྱེས་ཐོབ་སོགས་ཀྱི་ཕ་རོལ་སེམས་ཤེས་དང་སྔོན་གནས་རྗེས་དྲན་དེ་དག་མངོན་ཤེས་ཡིན་པར་
ཐལ། དང་པོས་ཕ་རོལ་གྱི་སེམས་ཤེས་པའི་ཕྱིར་དང་། ཕྱི་མས་སྔོན་གྱི་གནས་རྗེས་སུ་དྲན་པའི་ཕྱིར་ཟེར་ན་
མ་ཁྱབ་ཅེས་བྱ་དགོས་སོ། ། བཟོད་ཤེས་ལྟ་བའི་ཁྱད་པར་འབྱེད་ཚུལ་དང་། ཤེས་པའི་རང་བཞིན་དེ་ཡི་ཡོན་
ཏན་སོགས། ། ཁོང་དུ་ཆུད་པར་འདོད་པའི་ཤེས་ལྡན་དག མཆིས་ན་ཚུལ་འདིར་འབད་པས་བལྟ་བར་
རིགས། ། ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པ་ལེགས་བཤད་ཉིན་བྱེད་དབང་པོའི་སྣང་བ་
ལས། ཡེ་ཤེས་བསྟན་པ་ཞེས་བྱ་བ་གནས་བདུན་པའི་རྣམ་པར་བཤད་པའོ། ། ། །
524



༄༅ ། ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་
པའི་ལེགས་བཤད་ཉིན་བྱེད་དབང་པོའི་སྣང་བ་ལས་སྙོམས་
འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་
པར་བཤད་པ་བཞུགས་སོ། ། །
འབྲས་བུ་སྐྱེ་བའི་བསམ་གཏན་དང་རྒྱུ་སྙོམས་འཇུག་གི་བསམ་གཏན་གྱི་ཁྱད་པར། །
བསམ་གཏན་དག་ནི་རྣམ་གཉིས་བཞི། ། ཞེས་སོགས་ཀྱི་སྐབས་སུ། བསམ་གཏན་དང་། གཟུགས་
མེད་དང་། དེ་དག་གི་ཡོན་ཏན་བཤད་པ་སོགས་ལས། དང་པོ་བསམ་གཏན་ལ་འབྲས་བུ་སྐྱེ་བའི་བསམ་
གཏན་དང་། རྒྱུ་སྙོམས་འཇུག་གི་བསམ་གཏན་གཉིས། དེ་གཉིས་རེ་རེ་ལའང་བསམ་གཏན་དང་པོ་ནས་
བཞི་པའི་བར་རྣམ་པ་བཞི་བཞི་ཡོད་ལ། དེ་གཉིས་ཀྱི་ནང་ནས་འབྲས་བུ་སྐྱེ་བའི་བསམ་གཏན་ནི་སྔར་གནས་
གསུམ་པར། བསམ་གཏན་ས་ནི་གསུམ་པ་ཡིན། བཞི་པ་ས་ནི་བརྒྱད་པ་ཡིན། ། ཞེས་སོགས་ཀྱིས་རྒྱས་པར་
བཤད་པ་ལྟར་དང་། གཞན་ཡང་དེ་གཉིས་ཀྱི་ཁྱད་པར་ལ། རྒྱུ་སྙོམས་འཇུག་ནི་འོག་ས་དང་རང་ས་གཉིས་
ཀར་མངོན་དུ་བྱེད་པ་དང་། མཉམ་གཞག་ཁོ་ན་དང་། དགེ་བ་དང་སྒོམ་བྱུང་ཁོ་ན་དང་། ཚེ་ཇི་སྲིད་བར་
རྒྱུན་ཆགས་པ་མ་ཡིན་པར་རེས་འགའ་བ་དང་། ཉེར་བསྡོགས་དང་བཅས་པ་ཡིན་ལ། འབྲས་བུ་སྐྱེ་བ་ནི།
རང་ས་ཁོ་ནར་མངོན་དུ་བྱེད་པ་དང་། མཉམ་པར་བཞག་མ་བཞག་གཉིས་ཀ་དང་། དགེ་བ་དང་ལུང་མ་
བསྟན་གཉིས་ཀ་ཡོད་པ་དང་། ཐོས་བྱུང་དང་། སྐྱེས་ཐོབ་དང་། སྒོམ་བྱུང་གསུམ་ཀ་ཡོད་པ་དང་། ཚེ་
ཇི་སྲིད་བར་རྒྱུན་ཆགས་པ་དང་། སྦྱོར་བས་སྒྲུབ་པའམ་ཉེར་བསྡོགས་དང་བཅས་པ་མ་ཡིན་པའོ། ། དེ་ལས་
སྐབས་འདིར་རྒྱུ་སྙོམས་འཇུག་གི་བསམ་གཏན་གཙོ་བོར་བཤད་པ་ལ། བསམ་གཏན་གྱི་སྙོམས་འཇུག་དེ་
ཐམས་ཅད་ཀྱང་གཙོ་བོ་ནི་སེམས་བྱུང་དགེ་བ་རྩེ་གཅིག་པའི་ཏིང་ངེ་འཛིན་ཡིན་ལ། རྗེས་འབྲང་དང་བཅས་
525



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ན་ནི་བསམ་གཏན་གྱི་སྡོམ་པའང་ཡོད་པས་ཕུང་པོ་ལྔའོ། ། དེ་ལ་ཁོ་ན་རེ། ཏིང་ངེ་འཛིན་ནི་སེམས་ཀྱི་ས་མང་
པོ་པ་ཡིན་པས་སེམས་ཐམས་ཅད་རྩེ་གཅིག་པར་འགྱུར་རོ་ཞེ་ན། མི་འགྱུར་ཏེ། ཏིང་ངེ་འཛིན་སྟོབས་ཆེ་བ་
དང་མཚུངས་པར་ལྡན་པའི་སེམས་ནི་རྩེ་གཅིག་པ་ཡིན་གྱི། སྟོབས་ཆུང་བ་དང་མཚུངས་པར་ལྡན་པ་ནི་རྩེ་
གཅིག་པ་མ་ཡིན་ནོ་ཞེས་བྱེ་བྲག་སྨྲ་བས་འདོད་ལ། མདོ་སྡེ་པ་སོགས་ནི། སེམས་རྩེ་གཅིག་པ་ཁོ་ན་ཏིང་ངེ་
འཛིན་ཡིན་གྱི། སེམས་ལས་དོན་གཞན་དུ་གྱུར་བའི་ཏིང་ངེ་འཛིན་ནི་མེད་དོ། ། ཞེས་འདོད་དོ། །
བསམ་གཏན་དང་གཟུགས་མེད་ཀྱི་སྙོམས་འཇུག་བཤད་པ།
དཔྱོད་དང་དགའ་དང་བདེ་དང་ལྡན། ། ཡན་ལག་སྔ་སྔ་སྤངས་བ་ཡི། ། ཞེས་པའི་སྐབས་སུ་བསམ་གཏན་
དེ་དག་ཀྱང་ཡན་ལག་རྟོག་དཔྱོད་དང་དགའ་བདེ་རྣམས་སྔ་མ་སྔ་མ་སྤངས་བ་ལས་ཕྱི་མ་ཕྱི་མ་འཇོག་པ་སྟེ།
བསམ་གཏན་དང་པོའི་དངོས་གཞི་ཙམ་པོ་བ་ནི་རྟོག་དཔྱོད་དགའ་བདེ་དང་བཅས་པ་ལྡན་པ་དང་། དེའི་
ཤུགས་ལ་དང་པོའི་དངོས་གཞི་ཁྱད་པར་ཅན་དཔྱོད་པ་ཙམ་དང་ལྡན་པ་ལས་རྟོག་པ་དང་དགའ་བདེ་དང་མི་
ལྡན་པར་བསྟན་པ་དང་། བསམ་གཏན་གཉིས་པ་ནི་རྟོག་དཔྱོད་སྤངས་ཤིང་དགའ་བདེ་དང་ལྡན་པ་དང་།
གསུམ་པ་ནི་རྟོག་དཔྱོད་དང་དགའ་བ་སྤངས་ཤིང་བདེ་བ་དང་ལྡན་པ་དང་། བཞི་པ་ནི་རྟོག་དཔྱོད་དང་
དགའ་བདེ་ཐམས་ཅད་སྤངས་པ་སྟེ་དེ་ཐམས་ཅད་ཀྱང་གཟུགས་ཀྱི་དགེ་བ་རྩེ་གཅིག་པའོ། ། སྐབས་འདིར་དཔེ་
འགའ་ཞིག་ཏུ། ཡན་ལག་ལྔ་ལྔ་སྤངས་པ་ཡི། ། ཞེས་གྲངས་ཀྱི་ལྔ་འབྲི་བ་ནི་ཡིག་ནོར་ཏེ། དེ་ལ་གོ་དོན་གང་
ཡང་མི་འཇུག་པའི་ཕྱིར། དེས་ན་འདིའི་དོན་ནི་བཤད་མ་ཐག་པ་ལྟར་ཡན་ལག་སྔ་མ་སྔ་མ་སྤངས་པའི་དོན་
ནོ། ། བསམ་གཏན་བཞིན་དུ་གཟུགས་མེད་ལ་ཡང་འབྲས་བུ་སྐྱེ་བ་དང་། རྒྱུ་སྙོམས་འཇུག་གཉིས་དང་། དེ་
གཉིས་རེ་རེ་ལ་ཡང་ནམ་མཁའ་མཐའ་ཡས་སོགས་བཞི་བཞི་ཡོད་ལ། དེ་ལས་འབྲས་བུ་སྐྱེ་བ་ནི། གཟུགས་
མེད་ན་ནི་གཟུགས་མེད་དོ། ། སྐྱེ་བ་ལས་སྐྱེས་རྣམ་པ་བཞི། ། ཞེས་སྔར་བཤད་ཟིན་ལ། རྒྱུ་སྙོམས་འཇུག་གི་
གཟུགས་མེད་ཀྱི་དངོས་གཞི་ནི་གཟུགས་ལས་འདོད་ཆགས་དང་བྲལ་བའི་སྙོམས་འཇུག་དགེ་བ་རྩེ་གཅིག་པ་སྟེ་
འཁོར་དང་བཅས་ན་ཕུང་པོ་བཞིའོ། ། བཞི་པོ་དེ་དག་ཀྱང་རང་རང་གི་འོག་ས་ལས་དབེན་པ་སྟེ་འདོད་ཆགས་
དང་བྲལ་བར་བྱེད་པའི་བར་ཆད་མེད་ལམ་ལས་སྐྱེས་སོ། ། གཟུགས་མེད་ཀྱི་དངོས་གཞི་བཞི་དང་ཉེར་བསྡོགས་
526



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
ཕྱི་མ་གསུམ་དང་བཅས་པ་ནི་གཟུགས་ལ་མི་དམིགས་པས་གཟུགས་ཀྱི་འདུ་ཤེས་བཤིག་པ་ཞེས་བྱ་ལ། ནམ་
མཁའི་ཉེར་བསྡོགས་ཀྱིས་ནི་བསམ་གཏན་བཞི་པའི་གཟུགས་ལ་དམིགས་སོ། ། སྡེ་པ་གཞན་འཇིག་རྟེན་འདས་
པར་སྨྲ་བ་རྣམས་ཀྱིས་གཟུགས་མེད་ན་གཟུགས་ཅུང་ཟད་ཡོད་པར་འདོད་པ་དང་། དེ་ལ་ཁ་ཆེ་བྱེ་བྲག་སྨྲ་བས་
མི་འཐད་པའི་རིག་པ་འཕེན་ཚུལ་སོགས་ཞིབ་པ་འགྲེལ་པ་མངོན་པའི་རྒྱན་སོགས་སུ་བལྟ་བར་བྱ་སྟེ་འདིར་མང་
བར་འགྱུར་བས་མ་སྤྲོས་སོ། ། འོ་ན་གཟུགས་མེད་ཁམས་ན་གཟུགས་མེད་ན། གཟུགས་མེད་ནས་འདོད་
གཟུགས་སུ་སྐྱེས་པ་དག་ལ་གཟུགས་ཇི་ལྟར་འབྱུང་སྟེ། གཟུགས་ཀྱི་ཉེར་ལེན་ནི་གཟུགས་ཁོ་ན་ཡིན་པའི་ཕྱིར་
རོ། ། ཞེ་ན། བྱེ་བྲག་སྨྲ་བ་ཁ་ཅིག་གིས་ནི། གཟུགས་མེད་པ་དག་གི་རྒྱུད་ལ་གཟུགས་ཀྱི་སེམས་མངོན་དུ་གྱུར་
ན། དེ་ནི་གཟུགས་མེད་ནས་གཟུགས་སུ་འཕོ་བའི་འཆི་ལྟས་ཀྱང་ཡིན་པས་འཆི་ལྟས་དེས་གཟུགས་ཀྱི་ལྷན་ཅིག་
བྱེད་རྐྱེན་བྱེད་པ་ཡིན་ལ། རྣམ་སྨིན་དང་སྐལ་མཉམ་གྱི་རྒྱུ་ནི་འདས་པའི་གཟུགས་རྫས་སུ་གྲུབ་པས་བྱེད་པར་
འདོད་ལ། མདོ་སྡེ་པས་ནི། སེམས་ལ་གཟུགས་ཀྱི་ས་བོན་ཡོད་པས་དེ་ལས་སྐྱེ་བར་འདོད་ཅིང་། སྐབས་
འདིའི་རང་ལུགས་ལ་ནི། འདོད་ཚུལ་དེ་དག་མི་འཐད་པར་སྒྲུབ་ནས། དེའི་ཚེ་གཟུགས་ནི་ལྷན་ཅིག་བྱེད་
རྐྱེན་ལས་ཀྱིས་འཕངས་བའི་སེམས་ཀྱིས་བསྐྱེད་པར་བྱེད་ཅིང་། ཉེ་བར་ལེན་པའི་རྒྱུ་ནི་འདོད་གཟུགས་ན་ཡོད་
པའི་འབྱུང་བཞི་ཉིད་ཡིན་ནོ། ། འདས་པའི་གཟུགས་རྫས་སུ་གྲུབ་པས་རྣམ་སྨིན་དང་སྐལ་མཉམ་གྱི་རྒྱུ་བྱེད་ཚུལ་
ནི། སྔར་གནས་གཉིས་པར་འདོད་པ་ནས་གཟུགས་མེད་དུ་སྐྱེས་མ་ཐག་པའི་གང་ཟག་གི་ཡིད་དང་རྣམ་ཤེས་
ཀྱི་རིགས་འདྲ་སྔ་མ་འཇོག་ཚུལ་བཤད་པ་ལྟར། འདིར་ཡང་གཟུགས་མེད་པ་དེ་སྔར་འདོད་གཟུགས་གང་རུང་
ནས་གཟུགས་མེད་དུ་སྐྱེ་བ་བླང་ཁ་མའི་གང་ཟག་གི་རྒྱུད་ཀྱི་གཟུགས་འདས་པ་དེས་སླར་གཟུགས་མེད་ནས་འདོད་
གཟུགས་གང་རུང་དུ་སྐྱེ་བ་བླང་མ་ཐག་པའི་གཟུགས་ཀྱི་སྐལ་མཉམ་གྱི་རྒྱུ་བྱེད་པར་འདོད་པ་ཡིན་ལ། རྣམ་
སྨིན་གྱི་རྒྱུ་ཡང་སྔར་བསགས་འདས་པ་དེ་དག་གིས་བྱེད་པའོ། ། །
རྣམ་ཤེས་མཐའ་ཡས་མཁའ་མཐའ་ཡས། ། ཞེས་སོགས་ཀྱི་སྐབས་སུ། གཟུགས་མེད་སྙོམས་འཇུག་
བཞིའི་སྒྲ་དོན་ནི་དང་པོ་གསུམ་ནི་སྦྱོར་བའི་མིང་གིས་བཏགས་པ་སྟེ། སྦྱོར་བའི་གནས་སྐབས་སུ་རིམ་པ་ལྟར།
ནམ་མཁའ་མཐའ་ཡས་སོ་ཞེས་བྱ་བ་དང༌། རྣམ་ཤེས་མཐའ་ཡས་སོ། ། ཞེས་པ་དང་། - ཅི་ཡང་མེད་དོ་ཞེས་
བྱ་བར་ཡིད་ལ་བྱེད་བའི་སྒོ་ནས་བཏགས་པ་དང་། བཞི་པ་ནི། འདུ་ཤེས་ཆུང་ཞིང་དམན་པས་འདུ་ཤེས་
II
_527



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མེད་པ་ཞེས་ཀྱང་བྱ་ལ། ཡང་འདུ་ཤེས་ཅུང་ཟད་ཡོད་པའི་ཕྱིར་འདུ་ཤེས་མེད་པའང་མ་ཡིན་པས་ན་འདུ་ཤེས་
མེད་འདུ་ཤེས་མེད་མིན་ཞེས་བྱ་བའམ། ཡང་ན་སྔ་མ་རྣམས་དང་མཚུངས་པར་སྦྱོར་བའི་ཚེ་འདུ་ཤེས་རགས་
པ་ལ་སྐྱོན་དུ་བལྟ་ཞིང་། འདུ་ཤེས་གཏན་ནས་མེད་པའང་ཀུན་ཏུ་རྨོངས་བའི་སྐྱོན་དུ་བལྟས་ཏེ་འདུ་ཤེས་མེད་
འདུ་ཤེས་མེད་མིན་སྐྱེ་མཆེད་འདི་ནི་ཞི་བ་དང་གྱ་ནོམ་པའོ་ཞེས་ཡིད་ལ་བྱེད་པས་དེ་ལྟར་དུ་བཏགས་པ་ཡིན་ལ། །
སྲིད་པ་གསུམ་ན་དེ་བས་ལྷག་པ་མེད་པས་སྲིད་རྩེ་ཞེས་ཀྱང་བྱའོ། ། དེ་ལྟར་ན་ཡན་ལག་མ་གཏོགས་པ་བསམ་
གཏན་བཞི་དང་གཟུགས་མེད་བཞི་སྟེ་སྙོམས་འཇུག་དངོས་གཞིའི་རྫས་ནི་རྣམ་པ་བརྒྱད་དོ། །
རྣམ་པ་བརྒྱད་བདུན་རྣམ་པ་གསུམ། ། ཞེས་སོགས་ཀྱི་སྐབས་སུ། བརྒྱད་པོ་དེ་ལས་སྲིད་རྩེ་མ་གཏོགས་
པའི་བདུན་ལ་ནི། སྒྲས་བརྗོད་རིགས་སམ། དངོས་བཏགས་མ་ཕྱེ་བར་དབྱེ་ན། རོ་མྱང་དང་མཚུངས་
པར་ལྡན་པ་དང་། དག་པ་བ་དང་། ཟག་མེད་དེ་རྣམ་པ་གསུམ་ཡོད་ལ། ་རོ་མྱང་དང་མཚུངས་ལྡན་ཞེས་
པ་ནི། གཙོ་བོར་རང་སའི་སྲེད་པ་དང་མཚུངས་ལྡན་དུ་སོང་བས་མཚོན་པའི་སྙོམས་འཇུག་ཉོན་མོངས་ཅན་ལ་
བྱེད་པ་ཡིན་ལ། འདི་ལ་འགྲེལ་པ་རྣམས་སུ་དངོས་བཏགས་དངོས་སུ་མ་ཕྱེ་ཡང་། སྙོམས་འཇུག་ཉོན་མོངས་
ཅན་ནི་སྙོམས་འཇུག་རྗེས་མཐུན་པའམ་བཏགས་པ་བར་འདོད་དགོས་ཀྱི། དེ་སྙོམས་འཇུག་དངོས་སུ་འདོད་
ན་ནི། སྙོམས་འཇུག་དགེ་བ་རྩེ་གཅིག་པ། ། ཞེས་སོགས་མང་པོ་ཞིག་དང་འགལ་བར་འགྱུར་ཏེ། སྙོམས་
འཇུག་ཉོན་མོངས་ཅན་ནི་བསྒྲིབས་ལ་ལུང་མ་བསྟན་ཡིན་པའི་ཕྱིར་རོ། ། སྲིད་རྩེ་ལ་ཡང་རོ་མྱོང་ལྡན་དང་དག་པ་
བ་གཉིས་ཡོད་ལ། ཟག་མེད་ནི་མེད་དེ། འདུ་ཤེས་མི་གསལ་བའི་ཕྱིར། ཟག་བཅས་འཇིག་རྟེན་པའི་
སྙོམས་འཇུག་དགེ་བ་ནི་དག་པ་བ་ཡིན་ལ། དག་པ་བ་དེ་ལ་འདི་ནི་བཟང་ངོ་ཞེས་ཞེན་ཅིང་སྲེད་པ་སྐྱེས་ན་
སྙོམས་འཇུག་རོ་མྱང་ལྡན་དུ་སོང་བ་ཡིན་ཏེ། སྙོམས་འཇུག་གི་རོ་མྱང་བ་ལས་སྐྱེས་པའི་ཕྱིར། སྙོམས་འཇུག་
ཉོན་མོངས་ཅན་ལ་བལྟ་བ་དང་། ང་རྒྱལ་སོགས་དང་བཅས་པའང་ཡོད་པས་སྲེད་པ་ཁོ་ན་དང་ལྡན་པར་མ་
ངེས་ཀྱང་། འདིར་དེ་ཉིད་གཙོ་བོར་གསུངས་པ་ནི་གོང་སའི་སྙོམས་འཇུག་ཐོབ་པ་ལ་གེགས་བྱེད་ཀྱི་གཙོ་བོ་ནི་
རང་སའི་སྲེད་པ་ཉིད་ཡིན་པ་ལ་དགོངས་ཏེ་དེ་ཉིད་དམིགས་ཀྱིས་བཀར་ནས་གསུངས་པའོ། ། སྙོམས་འཇུག་ཟག་
མེད་ནི་བདེན་པའི་རྣམ་པ་ཅན་འཇིག་རྟེན་ལས་འདས་པའོ། ། །
528



སྙོམས་འཇུག་བསྟན་པ་ཞེས་བྱ་བ་གནས་བརྒྱུད་པའི་རྣམ་པར་བཤད་པ་བཞུགས་སོ།
མང་
བསམ་གཏན་གྱི་ཡན་ལག་ལ་དཔྱད་པ། །
དང་པོ་ལ་ལྔ་རྟོག་དཔྱོད་དང་། ། ཞེས་སོགས་ཀྱི་སྐབས་སུ། དེ་ལ་གཟུགས་མེད་ཀྱི་སྙོམས་འཇུག་རྣམས་
ནི་ཞི་གནས་ཤས་ཆེ་བར་རོ་གཅིག་པས་ཡན་ལག་གི་རྣམ་པར་བཞག་པ་མ་གསུངས་ལ། བསམ་གཏན་གྱི་ཡན་
ལག་རྣམས་འཇོག་པའི་རྒྱུ་མཚན་ལ་བཤད་ཚུལ་མི་འདྲ་བ་མང་ཡང་རང་ལུགས་ནི། གཉེན་པོའི་ཡན་ལག་
དང་། ཕན་ཡོན་གྱི་ཡན་ལག་དང་། གནས་ཀྱི་ཡན་ལག་གསུམ་གྱི་སྒོ་ནས་འཇོག་པ་སྟེ་འོག་ཉིད་དུ་འཆད་
པར་འགྱུར་རོ། ། ཡན་ལག་དང་ཡན་ལག་ཅན་ངོས་བཟུང་བའི་ཚུལ་ལ། བྱེ་བྲག་སྨྲ་བས་ཏིང་ངེ་འཛིན་ནི་
བསམ་གཏན་དང་བསམ་གཏན་གྱི་ཡན་ལག་གཉིས་ཀ་ཡིན་ལ། གཞན་རྣམས་ནི་ཡན་ལག་ཁོ་ན་ཡིན་ནོ་ཞེས་
འདོད་ལ། སློབ་དཔོན་གྱི་བཞེད་པ་ནི། བསམ་གཏན་རྣམས་ཡན་ལག་དེ་དག་ལས་དོན་གཞན་དུ་གྱུར་པ་མ་
ཡིན་ཡང་ཡན་ལག་བཞི་པའི་དམག་ཅེས་བརྗོད་པ་ལྟར་ཚོགས་པའི་སྤྱི་དང་བྱེ་བྲག་གི་སྒོ་ནས་ཡན་ལག་དང་ཡན་
ལག་ཅན་དུ་འཇོག་པར་བཞེད་དོ། ། འོ་ན། བསམ་གཏན་སོ་སོ་ལ་ཡན་ལག་ཇི་ཙམ་ཞེ་ན། ། བསམ་གཏན་
དང་པོ་ལ་ཡན་ལག་ལྔ་སྟེ། མི་མཐུན་ཕྱོགས་འདོད་པའི་འདོད་ཆགས་དང་། ། གནོད་སེམས་སོགས་ཀྱི་གཉེན་
པོའི་ཡན་ལག་རྟོག་དཔྱོད་གཉིས། རྟོག་དཔྱོད་ཀྱི་མི་མཐུན་ཕྱོགས་དེ་དག་སྤངས་ནས་དེས་དབེན་པ་ལས་སྐྱེས་
པའི་ཕན་ཡོན་གྱི་ཡན་ལག་དགའ་བདེ་གཉིས། སེམས་རྩེ་གཅིག་པའི་ཏིང་ངེ་འཛིན་གྱི་སྟོབས་ཀྱིས་སྔ་མ་དེ་
དག་འགྲུབ་པས་དེ་གཉིས་ཀའི་གནས་སམ་རྟེན་གྱི་ཡན་ལག་ཏིང་ངེ་འཛིན་རྣམས་སོ། ། བསམ་གཏན་གཉིས་པ་
ལ་ཡན་ལག་བཞི་སྟེ། བསམ་གཏན་དང་པོའི་རྟོག་དཔྱོད་ཀྱི་གཉེན་པོའི་ཡན་ལག་ནང་རབ་ཏུ་དང་བ་དང་།
ཕན་ཡོན་གྱི་ཡན་ལག་དགའ་བདེ་གཉིས། གནས་ཀྱི་ཡན་ལག་ཏིང་དེ་འཛིན་དང་བཞིའོ། ། བསམ་གཏན་
གསུམ་པ་ལ་ཡན་ལག་ལྔ་སྟེ། བསམ་གཏན་གཉིས་པའི་དགའ་བའི་གཉེན་པོའི་ཡན་ལག་འདུ་བྱེད་བཏང་
སྙོམས་དང་། བཏང་སྙོམས་ཀྱི་རྒྱུ་མཚན་མི་བརྗེད་པའི་དྲན་པ་དང་། དྲན་པ་མི་བརྗེད་པའི་ཤེས་བཞིན་
གསུམ་དང་། ཕན་ཡོན་གྱི་ཡན་ལག་བདེ་བ་དང་། གནས་ཀྱི་ཡན་ལག་ཏིང་ངེ་འཛིན་རྣམས་སོ། ། བསམ་
གཏན་བཞི་པ་ན་ཡན་ལག་བཞི་སྟེ། གསུམ་པའི་བདེ་བའི་གཉེན་པོའི་ཡན་ལག་དྲན་པ་ཡོངས་སུ་དག་པ་དང་།
འདུ་བྱེད་བཏང་སྙོམས་ཡོངས་སུ་དག་པ་གཉིས། ཕན་ཡོན་གྱི་ཡན་ལག་ཚོར་བ་བཏང་སྙོམས་ཡོངས་སུ་དག་པ་
529



བs
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དང་། གནས་ཀྱི་ཡན་ལག་ཏིང་ངེ་འཛིན་ཡོངས་སུ་དག་པ་སྟེ། འདི་དག་ལ་འོག་མའི་སྐྱོན་བརྒྱད་ལས་གྲོལ་
བས་ཡོངས་སུ་དག་པ་ཞེས་བརྗོད་དོ། ། དེ་ལྟར་ན་བསམ་གཏན་རྣམས་ཀྱི་ཡན་ལག་ནི་མིང་གི་སྒོ་ནས་བཅོ་བརྒྱད་
ཡིན་གྱི། རྫས་ རིགས་ ཀྱི་ སྒོ་ནས་བཅུ་གཅིག་ ཏུ་འདུ་ སྟེ། བསམ་གཏན་དང་པོའི་ ཡན་ལག་ལྔ་ དང་།
གཉིས་པའི་ནང་རབ་ཏུ་དང་བ་དང་། གསུམ་པའི་ཏིང་ངེ་འཛིན་མ་གཏོགས་པ་བཞི་དང་། བཞི་པའི་ཚོར་
བ་བཏང་སྙོམས་ཏེ་བཅུ་གཅིག་ནི་རྫས་ཐ་དད་པ་ཡིན་ལ། གཞན་བདུན་ནི་དགའ་བདེ་དང་། ཏིང་ངེ་
འཛིན་དང་དྲན་པ་དང་། འདུ་བྱེད་བཏང་སྙོམས་རྣམས་དང་རྫས་རིགས་གཅིག་པའི་ཕྱིར་རོ། ། སྐབས་འདིའི་
གཉེན་པོའི་ཡན་ལག་ཞེས་པ་ནི། འགྲེལ་པ་མངོན་པའི་རྒྱན་དུ། ཐག་བསྲིང་བའི་གཉེན་པོར་འདོད་པ་ཉིད་
ལེགས་སོ། ། ཞེས་གསུངས་པ་ངེས་པར་དོན་ལ་གནས་ཏེ། ཡན་ལག་འདི་དག་དངོས་གཞིའི་ཟག་བཅས་ཟག་
མེད་གཉིས་ལ་ཐུན་མོང་དུ་ཡོད་པའི་ཡན་ལག་གི་དབང་དུ་བྱས་པ་གང་ཞིག དེས་ན་གཉེན་པོའི་ཡན་ལག་
ཀྱང་ཐག་བསྲིང་བའི་གཉེན་པོ་མ་གཏོགས་སྤོང་བའི་གཉེན་པོ་ལ་མི་བྱེད་དེ། དངོས་གཞི་ཟག་བཅས་ལ་སྤོང་
གཉེན་མི་འཇོག་པའི་ཕྱིར་ཏེ། འཇིག་རྟེན་པའི་ལམ་གྱི་ངོ་བོར་གྱུར་པའི་སྤོང་གཉེན་ཕལ་ཆེ་བ་ནི་ཉེར་
བསྡོགས་བར་ཆད་མེད་ལམ་གྱི་སྟེང་ནས་འཇོག་པའི་ཕྱིར། འོ་ན་འགྲེལ་པ་མངོན་པའི་རྒྱན་ཉིད་དུ། ཡན་
་་ལག་དེ་དག་འཆད་པའི་ཚེ་འདོད་པའི་འདོད་ཆགས་སོགས་སྤོང་བས་གཉེན་པོའི་ཡན་ལག་ཞེས་དང་
། རྟོག་
དཔྱོད་སྤོང་བས་གཉེན་པོའི་ཡན་ལག་ཞེས་སོགས་སྐབས་འགར་བྱེད་སྒྲ་དང་བཅས་ཏེ་སྤོང་གཉེན་དུ་གསུངས་པ་
དང༌། ཡང་སྐབས་འགར་མི་མཐུན་ཕྱོགས་རྣམ་པ་ལྔ་སྤོང་བའི་གཉེན་པོ་ཞེས་འབྲེལ་སྒྲ་དང་བཅས་ཏེ་སྤོང་
གཉེན་དུ་གསུངས་པ་ཇི་ལྟར་ཞེ་ན། དེ་དག་ཐམས་ཅད་ཀྱང་སྤང་བྱ་དེ་དང་དེ་སྤོང་བའི་ཐག་བསྲིངས་པའི་
གཉེན་པོ་ཉིད་ལ་དགོངས་པ་ཡིན་ཀྱང་མཁས་པའི་ཚིག་བརླིང་བས་བར་གྱི་ཚིག་མི་མངོན་པར་བསྡུས་པ་ཡིན་
ནོ། ། གཏན་ལ་དབབ་པ་བསྡུ་བ་སོགས་ལས་ཡན་ལག་འཇོག་ཚུལ་འདི་དང་མི་མཐུན་པར་གསུངས་ཏེ་གཞན་དུ་
ཤེས་སོ། །
ཤིན་ཏུ་སྦྱངས་པ་བདེ་བ་ཡིན། ། ཞེས་སོགས་ཀྱི་སྐབས་སུ། འོ་ན་བསམ་གཏན་དང་པོ་གཉིས་ཀྱི་ཡན་
ལག་ཏུ་དགའ་བ་ལས་ཐ་དད་པའི་བདེ་བ་འདྲེན་པ་མི་འཐད་དེ། ས་དེ་གཉིས་ན་དགའ་བ་ལ་འདོད་ཆགས་
དང་མ་བྲལ་བས་ཚོར་བ་སེམས་བདེ་ནི་མེད་ལ། ལུས་བདེ་ནི་དབང་ཤེས་ཡིན་པས་མཉམ་བཞག་གི་ས་པའི་
530



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
བསམ་གཏན་གྱི་འཁོར་དུ་མི་རུང་བ་མ་ཟད། བསམ་གཏན་གཉིས་པའི་སས་བསྡུས་ཀྱི་ལུས་བདེའང་མེད་པའི་
ཕྱིར་རོ། ། ཞེ་ན། དེ་ལ་བྱེ་བྲག་སྨྲ་བས་ནི། དངོས་གཞི་ཁྱད་པར་ཅན་ལས་གཞན་པའི་བསམ་གཏན་དང་པོ་
གཉིས་ཀྱི་ཕན་ཡོན་གྱི་ཡན་ལག་ཏུ་གྱུར་པའི་བདེ་བ་ནི་དངོས་གཞི་དེ་གཉིས་ཀྱི་ངོ་བོར་གྱུར་པའི་དགེ་བའི་ས་མང་
གི་ཤིན་སྦྱངས་ལ་བཏགས་པ་ལས་ཚོར་བ་བདེ་བ་མ་ཡིན་པས་ལུས་ཚོར་དང་སེམས་ཚོར་གང་རུང་དུ་ཐལ་བའི་
སྐྱོན་མེད་པར་འདོད་ལ། མདོ་སྡེ་པས་ནི། བསམ་གཏན་དང་པོ་གསུམ་ཆར་གྱི་སས་བསྡུས་པའི་ལུས་བདེ་
ཡོད་པས། བསམ་གཏན་དང་པོའི་ཡན་ལག་ཏུ་གྱུར་པའི་ལུས་ཚོར་བདེ་བ་ཡོད་པར་མ་ཟད། བསམ་གཏན་
བར་པ་གཉིས་ཀྱི་ཡན་ལག་ཏུ་གྱུར་བའི་ལུས་ཚོར་བདེ་བའང་ཡོད་པར་བཞེད་པར་མངོན་ཏེ། དེས་བྱེ་སྨྲའི་
འདོད་པ་འགོག་པ་ན། བསམ་གཏན་སྔ་མ་གཉིས་སུ་ཤིན་སྦྱངས་ལ་བདེ་བར་བརྗོད་ན། འོ་ན། བསམ་
གཏན་སྔ་མ་གཉིས་ལས་ཤིན་སྦྱངས་ཁྱད་པར་དུ་འཕགས་པ་བསམ་གཏན་བཞི་པ་ན་ཡོད་པས། བཞི་པའི་ཡན་
ལག་ཏུའང་བདེ་བ་སྨོས་རིགས་པ་ལས་མ་སྨོས་པའི་ཕྱིར་རོ་ཞེས་སོགས་ཀྱི་སྐྱོན་བརྗོད་ཚུལ་རྣམས་ཀྱིས་ཤེས་སོ། །
དེ་ལ་བྱེ་བྲག་སྨྲ་བས། བསམ་གཏན་དང་པོ་གཉིས་ཀྱི་ཡན་ལག་ཏུ་གྱུར་བའི་བདེ་བ་དེ་དགེ་བའི་ས་མང་གི་ཤིན་
སྦྱངས་ལ་བཏགས་པར་འདོད་པ་ལྟར་ན། བསམ་གཏན་གོང་མ་གཉིས་སོགས་སྙོམས་འཇུག་གཞན་གྱི་ཡན་
ལག་ཏུ་ཡང་བདེ་བ་ཡོད་པར་ཐལ་ བའི་སྐྱོན་འཇུག་མོད་ཀྱང་། སྐབས་ཐོབ་ཁས་ལེན་འདི་ལྟར་སྨྲ་ སྟེ།
དངོས་གཞི་ཁྱད་པར་ཅན་ལས་གཞན་པའི་བསམ་གཏན་དང་པོ་གཉིས་ཀྱི་ཡན་ལག་ཏུ་གྱུར་པའི་ཤིན་སྦྱངས་དེ་
རང་གྲོགས་ཚོར་བ་ཡིད་བདེ་དང་མཚུངས་ལྡན་དུ་སོང་བས། དེ་དང་དེའི་ཡན་ལག་ཏུ་གྱུར་པའི་བདེ་བར་
བཏགས་པ་ཡིན་ལ། གསུམ་པ་ཡན་ཆད་དགའ་བ་ལ་འདོད་ཆགས་དང་བྲལ་བས་གསུམ་པ་ཡན་ཆད་དང་ཉེར་
བསྡོགས་ཀྱིས་བསྡུས་པའི་དགེ་བའི་ས་མང་གི་ཤིན་སྦྱངས་རྣམས་རང་གྲོགས་ཚོར་བ་ཡིད་བདེ་དང་མཚུངས་ལྡན་
དུ་མ་སོང་བས་བདེ་བར་མ་བཤད་པ་ཡིན་ནོ་ཞེས་བྱའོ། ། འོ་ན། ལུགས་འདིར་དགེ་བའི་ས་མང་གི་ཤིན་སྦྱངས་
དེ་ཤིན་སྦྱངས་མཚན་ཉིད་པ་ཡིན་ནམ་ཞེ་ན། དེལ་ཤིན་སྦྱངས་མཚན་ཉིད་པ་ཡིན་མིན་གཉིས། གོང་དུ་ཏིང་
ངེ་འཛིན་སྟོབས་ཆེ་བ་དང་མཚུངས་པར་ལྡན་པའི་དགེ་སེམས་རྩེ་གཅིག་པ་སྙོམས་འཇུག་ཏུ་བཤད་པ་ལྟར།
འདིར་ཡང་ཏིང་ངེ་འཛིན་སྟོབས་ཆེ་བ་དང་མཚུངས་པར་ལྡན་བའི་དགེ་བའི་ས་མང་གི་ཤིན་སྦྱངས་དེ་སེམས་ཤིན་
སྦྱངས་མཚན་ཉིད་པར་འཇོག་དགོས་ཏེ། འགྲེལ་པ་མངོན་པའི་རྒྱན་དུ། བསམ་གཏན་དང་པོ་དང་གཉིས་
བས་
531



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
པ་དག་ན་ནི་དགེ་བའི་ས་མང་པོ་བའི་སེམས་ཤིན་ཏུ་སྦྱངས་པ་ལ་བདེ་བ་ཞེས་བརྗོད་པ་ཡིན་ནོ། ། ཞེས་གསུངས་
པའི་དངོས་ཤུགས་ཀྱིས་རིག་པས་འགྲུབ་པའི་ཕྱིར་རོ། ། འོ་ན་སེམས་ཤིན་སྦྱངས་ལ་སྙོམས་འཇུག་གི་སེམས་ཀྱི་
འཁོར་དུ་སོང་བས་ཁྱབ་བམ་ཞེ་ན་མ་ཁྱབ་སྟེ། ཞི་གནས་འགྲུབ་པ་ལ་མངོན་དུ་ཕྱོགས་པའི་གང་ཟག་གི་རྒྱུད་ཀྱི་
འདོད་སེམས་རྩེ་གཅིག་པའི་ཏིང་ངེ་འཛིན་དང་མཚུངས་ལྡན་གྱི་དགེ་བའི་ས་མང་གི་ཤིན་སྦྱངས་དེ་སེམས་ཤིན་
སྦྱངས་ཡིན་པའི་ཕྱིར། དེ་ལྟར་ཡིན་ཀྱང་གོང་མའི་དགེ་བ་མཉམ་བཞག་མ་ཡིན་པ་དང་། ཁ་ཕྱིར་བལྟས་ཀྱི་
འདོད་པའི་ཡིད་ཤེས་དགེ་བ་དང་། དབང་ཤེས་དགེ་བའི་འཁོར་གྱི་ཤིན་སྦྱངས་ནི་ལུས་སེམས་ཀྱི་ཤིན་སྦྱངས་
གང་དུ་ཡང་མ་གཏོགས་སོ། ། འོ་ན། ལུས་སེམས་ཀྱི་ཤིན་སྦྱངས་གཉིས་དང་དེ་གཉིས་ཀྱིས་དྲངས་པའི་བདེ་བ་
ཇི་ལྟ་བུ་ཞེ་ན། ལུས་ཡང་ཞིང་ཟོ་མདོག་བདེ་བ་དགེ་བའི་བྱ་བ་ལ་ཇི་ལྟར་འདོད་འདོད་དུ་བཀོལ་དུ་རུང་བའི་
ལུས་ཀྱི་རེག་བྱ་ཁྱད་པར་ཅན་དེ་ལུས་ཤིན་སྦྱངས་དང་། སེམས་ཏིང་ངེ་འཛིན་གྱི་དམིགས་པ་ལ་ཇི་ལྟར་འདོད་
འདོད་དུ་བཀོལ་དུ་རུང་བའི་སེམས་ལས་རུང་ཁྱད་པར་ཅན་དེ་སེམས་ཤིན་སྦྱངས་སུ་འཇོག་ལ། ལུས་ཤིན་
སྦྱངས་འདོད་གཟུགས་ཀྱི་ས་ལྔ་དང་དེས་དྲངས་པའི་ལུས་ཤིན་སྦྱངས་ཀྱི་བདེ་བ་ནི་འདོད་བ་དང་བསམ་གཏན་
དང་པོར་གཏོགས་ཤིང་། སེམས་ཤིན་སྦྱངས་ས་བཅུ་གཅིག་ན་ཡོད་ལ། དེས་དྲངས་པའི་སེམས་ཤིན་སྦྱངས་
ཀྱི་བདེ་བ་ནི་འདོད་པ་དང་བསམ་གཏན་དང་པོ་གསུམ་ན་ཡོད་པར་མངོན་ནོ། ། བསམ་གཏན་བཞིའི་ཁྱད་པར་
ནི། དང་པོ་དང་གཉིས་པ་ལ་ཏིང་ངེ་འཛིན་ཡོངས་སུ་རྫོགས་མ་རྫོགས་ཀྱི་ཁྱད་པར་དང་། གཉིས་པ་དང་
གསུམ་པ་ལ་ཕན་འདོགས་པ་ཡོངས་སུ་རྫོགས་མ་རྫོགས་དང་
། གསུམ་པ་དང་བཞི་པ་ལ་ཡོངས་སུ་དག་བ་
ཡོངས་སུ་རྫོགས་མ་རྫོགས་ཀྱི་ཁྱད་པར་ཡོད་དོ་ཞེས་ཀྱང་བཤད་དོ། །
རབ་ཏུ་དང་བ་དད་པ་ཡིན། ། ཞེས་པ། བསམ་གཏན་གཉིས་པའི་ཡན་ལག་ཏུ་གྱུར་བའི་ནང་རབ་ཏུ་
དང་བ་ནི། བསམ་གཏན་དང་པོས་འདོད་པ་ལས་ངེས་པར་འབྱུང་བ་མ་ཟད། འདིས་ནི་བསམ་གཏན་དང་
པོ་ལས་ཀྱང་ངེས་པར་འབྱུང་བས་དེ་ལ་ཡིད་ཆེས་པའི་དད་པ་ཡིན་ནོ། ། ཞེས་པའོ། ། །
ལུང་རྣམ་གཉིས་ཕྱིར་དགའ་ཡིད་བདེ། ། ཞེས་པ་ནི། བྱེ་བྲག་སྨྲ་བས། བསམ་གཏན་དང་པོ་གཉིས་
ཀྱི་དགའ་བ་ནི་ཚོར་བ་ཡིད་བདེ་ཁོ་ན་དང་། གསུམ་པའི་བདེ་བ་ནི་སེམས་ཚོར་བདེ་བ་ཉིད་ཡིན་ཏེ། དེ་ལྟར་
དུ་རྣམ་པར་བསྒྱུར་བའི་མདོ་དང་། བསམ་གཏན་གྱི་ཡན་ལག་སྟོན་པའི་མདོ་གཉིས་ལས་གསུངས་པའི་ཕྱིར་
བསམ་
532



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
ཞེས་འདོད་པ་སྟེ། མདོ་གཉིས་ཀྱི་ལུང་ནི་གཞན་དུ་ཤེས་སོ། ། ། །
ཉོན་མོངས་ཅན་ལ་དགའ་བདེ་དང་། ཞེས་སོགས་ཀྱི་སྐབས་སུ། འོ་ན་སྔར་བཤད་པའི་ཡན་ལག་དེ་
དག་ཉོན་མོངས་ཅན་གྱི་བསམ་གཏན་དང་པོ་ལ་ཉོན་མོངས་པས་དབེན་པ་ལས་སྐྱེས་པའི་ཕན་ཡོན་གྱི་ཡན་ལག་
དགའ་བདེ་མེད་ལ། ཉོན་མོངས་ཅན་གྱི་བསམ་གཏན་གཉིས་པ་ལ་གཉེན་པོའི་ཡན་ལག་ནང་རབ་ཏུ་དང་བ་
མེད་པ་དང་། ཉོན་མོངས་ཅན་གྱི་བསམ་གཏན་གསུམ་པ་ལ་གཉེན་པོའི་ཡན་ལག་ཏུ་གྱུར་བའི་ཤེས་བཞིན་
དང་དྲན་པ་མེད། ཉོན་མོངས་ཅན་གྱི་བསམ་གཏན་བཞི་པ་ལ་གཉེན་པོའི་ཡན་ལག་བཏང་སྙོམས་དང་དྲན་པ་
ཡོངས་སུ་དག་པ་མེད་དོ། ། དེ་བཞིན་དུ་ཉོན་མོངས་ཅན་དེ་དག་ལ་བྱེ་སྨྲའི་རང་ལུགས་ལྟར་ན་ཤིན་སྦྱངས་དང་།
འདུ་བྱེད་བཏང་སྙོམས་ཙམ་ཡང་མེད་པར་འདོད་དགོས་ཏེ། དེ་གཉིས་ནི་དགེ་བའི་ས་མང་པོ་བ་ཡིན་པའི་
ཕྱིར། ཕྱི་མ་འདི་ལ་རྩ་བར་ཁ་ཅིག་ཅེས་གཞན་ལུགས་སུ་མཛད་པ་ནི་གྲུབ་མཐའ་གོང་མ་སོགས་དང་མཐུན་
པར་མཛད་པའོ། ། ཉོན་མོངས་ཅན་ལ་དགའ་བདེ་དང་དྲན་པ་མེད་པར་བཤད་པ་ཡང་གོང་དུ་བཤད་པའི་ཕན་
ཡོན་དང་། གཉེན་པོའི་ཡན་ལག་ཏུ་གྱུར་པའི་དགའ་བདེ་སོགས་མེད་པར་བཤད་པ་ཡིན་གྱི། སྤྱིར་ན་ཉོན་
མོངས་ཅན་གྱི་བསམ་གཏན་དང་པོ་གཉིས་ལ་དགའ་བདེ་མེད་པ་མ་ཡིན་ཏེ། དགའ་བ་ཉོན་མོངས་ཅན་ཡོད་
པའི་ཕྱིར་ཏེ། ཡིད་བདེ་ཉོན་མོངས་ཅན་ཡོད་པའི་ཕྱིར་དང་། ཡིད་བདེ་དེ་ཉིད་སྤྱིར་དགའ་བའང་ཡིན་པའི་
ཕྱིར། དེ་བཞིན་དུ་དྲན་པ་ནི་སེམས་ཀྱི་ས་མང་པོ་བ་ཡིན་པས་སེམས་ཐམས་ཅད་ཀྱི་འཁོར་དུ་འབྱུང་བའི་ཕྱིར་
རོ། ། །
སྐྱོན་བརྒྱད་ལས་ནི་གྲོལ་བའི་ཕྱིར། ། ཞེས་སོགས་ཀྱི་སྐབས་སུ། བསམ་གཏན་བཞི་པ་ནི་རང་སའི་
སྙོམས་འཇུག་ལ་ལྟོས་པའི་སྐྱོན་བརྒྱད་ལས་གྲོལ་བས་གཡོ་བ་མེད་པ་ཞེས་བྱ་ལ། དེ་ལ་ལྟོས་པའི་སྐྱོན་བརྒྱད་ནི།
རྟོག་དཔྱོད་གཉིས། དབུགས་འབྱུང་རྔུབ་གཉིས། ཚོར་བ་བདེ་བ་དང་། སྡུག་བསྔལ། ཡིད་བདེ།
ཡིད་མི་བདེ་བཞི་སྟེ་བརྒྱད་དོ། འོན་ཀྱང་བསམ་གཏན་བཞི་པ་ལ་ལྟོས་པའི་ཏིང་ངེ་འཛིན་གྱི་སྐྱོན་ཡིན་ན།
ཏིང་ངེ་འཛིན་གྱི་སྐྱོན་ཡིན་པས་མ་ཁྱབ་སྟེ། དགའ་བདེ་གཉིས་ལྟ་བུ་ཏིང་ངེ་འཛིན་གྱི་སྐྱོན་མ་ཡིན་པའི་ཕྱིར་ཏེ།
དེ་གཉིས་ཏིང་ངེ་འཛིན་སྐྱོན་མེད་ཀྱི་ཡན་ལག་ཏུ་ཡང་རུང་བའི་ཕྱིར་རོ། ། ཡང་དེ་ལ་ལྟོས་པའི་ཏིང་ངེ་འཛིན་གྱི་
སྐྱོན་ཡིན་ན། ཏིང་ངེ་འཛིན་གྱི་སྐྱོན་མ་ཡིན་པས་ཀྱང་མ་ཁྱབ་སྟེ། ཡིད་མེ་བདེ་དང་སྡུག་བསྔལ་གྱི་དབང་པོ་
533



བསs
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
གཉིས་མཐའ་གཅིག་ཏུ་ཏིང་ངེ་འཛིན་གྱི་སྐྱོན་ཡིན་པའི་ཕྱིར་རོ། །
བདེ་བ་
སྐྱེ་བའི་བསམ་གཏན་དག་ན་ནི།། ཞེས་སོགས་ཀྱི་སྐབས་སུ། འོ་ན། གོང་དུ་རྒྱུ་སྙོམས་འཇུག་གི་
བསམ་གཏན་ལ་ཡོད་པར་བཤད་པའི་ཚོར་བ་ཡིད་བདེ་དང་། བདེ་བ་སོགས་དེ་དག་འབྲས་བུ་སྐྱེ་བའི་བསམ་
གཏན་ལ་ཡང་ཡོད་ཚུལ་མཚུངས་སམ་ཞེ་ན། འབྲས་བུ་སྐྱེ་བའི་བསམ་གཏན་ན་ནི་དེ་དག་དང་གཞན་ཡང་
ཡོད་དེ། འབྲས་བུ་སྐྱེ་བའི་བསམ་གཏན་དང་པོ་ན་ཡིད་ཤེས་འཁོར་གྱི་ཚོར་བ་ཡིད་བདེ་དང་། མིག་རྣ་ལུས་
ཀྱི་རྣམ་ཤེས་གསུམ་དང་མཚུངས་ལྡན་གྱི་ཚོར་བ་བདེ་བའི་དབང་པོ་དང་། རྣམ་ཤེས་བཞི་ཆར་གྱི་འཁོར་དུ་
གྱུར་པའི་ཚོར་བ་བཏང་སྙོམས་རྣམས་ཡོད་ལ། གཉིས་པ་ན་དེའི་སས་བསྡུས་ཀྱི་དབང་ཤེས་མེད་པས་ཡིད་ཤེས་
འཁོར་གྱི་ཚོར་བ་ཡིད་བདེ་དང་བཏང་སྙོམས་གཉིས། གསུམ་པ་ན་ཡིད་ཀྱི་ས་པའི་ཚོར་སེམས་བདེ་དང་བཏང་
སྙོམས་གཉིས། བཞི་པ་ན་ཡིད་ཀྱི་ས་པའི་ཚོར་བ་བཏང་སྙོམས་ཁོ་ན་ཡོད་དོ། ། རྒྱུ་སྙོམས་འཇུག་དང་འབྲས་བུ་
སྐྱེ་བའི་བསམ་གཏན་གཉིས་ལ་ཁྱད་པར་ཆེ་སྟེ། རྒྱུ་སྙོམས་འཇུག་གི་བསམ་གཏན་ལ་ནི་སྙོམས་འཇུག་རྗེས་
འབྲང་དང་བཅས་པ་ཁོ་ནར་ངེས་ལ། འབྲས་བུ་སྐྱེ་བའི་བསམ་གཏན་ལ་ནི་ས་དེར་སྐྱེས་པའི་གང་ཟག་དང་།
དེའི་རྣམ་སྨིན་གྱི་ཕུང་པོ་དང་། དེ་ལས་གཞན་པའི་དབང་ཤེས། ཡིད་ཤེས། བདག་འབྲས་སོགས་ས་དེར་
གཏོགས་པའི་ཆོས་ཕལ་མོ་ཆེ་འབྱུང་ངོ༌། །
གཉིས་པ་སོགས་ན་ལུས་མིག་དང་། ཞེས་སོགས་ཀྱི་དོན་ནི་སྔར་གནས་དང་པོ་སོགས་སུ་བཤད་ཟིན་པ་
ལྟར། བསམ་གཏན་གཉིས་པ་ཡན་ཆད་རང་ས་ན་དབང་ཤེས་དང་། ལུས་ངག་གི་རིག་བྱེད་ཀུན་ནས་སློང་
བའི་རྟོག་དཔྱོད་མེད་པས་དེ་དག་མངོན་དུ་བྱེད་པ་ན་བསམ་གཏན་དང་པོའི་ས་པ་ལ་བརྟེན་པ་ཡིན་ལ། དེ་
ཡང་མ་བསྒྲིབས་ལུང་མ་བསྟན་འབའ་ཞིག་མངོན་དུ་བྱེད་པ་ཡིན་གྱི་དགེ་བ་དང་ཉོན་མོངས་ཅན་ནི་མ་ཡིན་ནོ། །
སྡེ་པ་གཞན་འགའ་ཞིག་ནི་བསམ་གཏན་ཕྱི་མ་གསུམ་གྱི་སས་བསྡུས་པའི་མིག་རྣ་ལུས་ཀྱི་རྣམ་ཤེས་གསུམ་ཡོད་
པར་འདོད་ཀྱང་ལུགས་འདིར་ཁས་མི་ལེན་ནོ། །
དངོས་གཞི་དག་པ་བ་སོགས་འཐོབ་ཚུལ།
དེ་དང་མི་ལྡན་འདོད་ཆགས་བྲལ། ། ཞེས་ སོགས་ཀྱི་སྐབས་སུ། ། སྙོམས་འཇུག་དེ་དག་ཐོབ་ཚུལ་ལ།
534



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
དངོས་གཞི་དག་པ་བའི་ཐོབ་ཚུལ་ནི། འོག་ས་ལས་འདོད་ཆགས་དང་བྲལ་བ་དང་། གོང་ནས་འོག་ཏུ་སྐྱེ་བ་
དང་སྦྱོར་བ་དང་། ཆགས་བྲལ་ལས་ཉམས་པ་བཞིས་ཐོབ་པ་ཡོད་དེ། དང་པོ་ནི། དངོས་གཞི་དག་པ་བ་
དེ་དང་སྔར་གཏན་ནས་མི་ལྡན་པ་ཞིག་གིས་གསར་དུ་ཐོབ་ན་འོག་ས་ལས་འདོད་ཆགས་དང་བྲལ་བས་ཐོབ་
པའམ། ཡང་ན་སྲིད་རྩེ་མ་གཏོགས་པའི་ས་ལྷག་མ་རྣམས་ཀྱི་དངོས་གཞི་དག་པ་བ་ངེས་འབྱེད་ཆ་མཐུན་མ་
གཏོགས་པ་རྣམས་གོང་ས་ནས་འོག་སར་སྐྱེས་པས་ཀྱང་གསར་དུ་ཐོབ་ལ། སྲིད་རྩེའི་དངོས་གཞི་ནི་འོག་ས་
ལས་འདོད་ཆགས་དང་བྲལ་བ་ཁོ་ནས་གསར་དུ་ཐོབ་ཀྱི། སྲིད་རྩེའི་གོང་ན་ས་གཞན་མེད་པས་གོང་ས་ནས་
འོག་སར་སྐྱེ་བས་ཐོབ་པ་མེད་ལ། འོག་ས་ནས་སྲིད་རྩེར་སྐྱེས་ན་ཡང་རྒྱུ་སྙོམས་འཇུག་སྔར་ནས་ཐོབ་ཟིན་པས་
སྐྱེ་བས་གསར་དུ་ཐོབ་བ་མ་ཡིན་ནོ། ། འདི་ལ་འགྲེལ་པ་རྣམས་སུ་སྲིད་རྩེ་ལ་སྐྱེ་བས་ཐོབ་པ་མེད་པར་གསུངས་པ་
ནི། བཤད་མ་ཐག་པ་ལྟར། འོག་ས་ནས་སྲིད་རྩེར་སྐྱེས་པ་ན་སྲིད་རྩེའི་སྙོམས་འཇུག་སྐྱེས་སྟོབས་ཀྱིས་གསར་
དུ་ཐོབ་པ་མ་ཡིན་པའི་དོན་ལས། སྤྱིར་སྲིད་རྩེའི་སྙོམས་འཇུག་ལ་སྐྱེས་ཐོབ་མེད་པའི་དོན་ནི་མ་ཡིན་ནོ། ། སྦྱོར་
ལམ་ངེས་འབྱེད་ཆ་མཐུན་གྱི་ངོ་བོར་གྱུར་པའི་བསམ་གཏན་གྱི་སྙོམས་འཇུག་ནི་སྦྱོར་བའི་སྟོབས་ཁོ་ནས་གསར་དུ་
ཐོབ་ཀྱི་འོག་ས་ལས་འདོད་ཆགས་ལས་བྲལ་བ་ཙམ་དང་། སྐྱེ་བའི་སྟོབས་ཀྱིས་ཐོབ་མི་ནུས་སོ། ། ཉམས་པ་ཆ་
མཐུན་གྱི་དངོས་གཞི་དག་པ་བ་ནི། ཆགས་བྲལ་ལས་ཉམས་པ་དང་འདོད་ཆགས་དང་བྲལ་བ་གཉིས་ཀས་ཐོབ་
སྟེ་དང་པོ་ནི། དཔེར་ན་བསམ་གཏན་དང་པོ་ལས་འདོད་ཆགས་དང་བྲལ་བ་ཞིག་སླར་བསམ་གཏན་དང་པོའི་
ཉོན་མོངས་ཀྱིས་ཉམས་ན། དེའི་ཚེ་དང་པོའི་དངོས་གཞི་ཉམས་པ་ཆ་མཐུན་གསར་དུ་ཐོབ་པ་ཡོད་པ་ལྟ་བུ་སྟེ།
དེས་གཞན་ལ་ཡང་མཚོན་ནོ། ། གཉིས་པ་ནི། ཉམས་པ་ཆ་མཐུན་དང་པོར་ཐོབ་པའི་ཚེ་འོག་ས་ལས་འདོད་
ཆགས་དང་བྲལ་བས་ཐོབ་པའོ། ། དེས་ན་བསྟན་བཅོས་རྣམས་སུ། ། བསམ་གཏན་དག་པ་བ་གང་ཞིག་འདོད་
ཆགས་དང་བྲལ་བས་ཐོབ་ལ། འདོད་ཆགས་དང་བྲལ་བས་འདོར་བ་དང་། ཡང་འདོད་ཆགས་དང་བྲལ་བ་
ལས་ཉམས་པས་ཐོབ་ལ། འདོད་ཆགས་དང་བྲལ་བ་ལས་ཉམས་པས་བཏང་བར་གསུངས་པ་ཡང་ཉམས་པ་ཆ་
མཐུན་གྱི་སྙོམས་འཇུག་ལ་དགོངས་པ་སྟེ། དཔེར་ན། བསམ་གཏན་དང་པོའི་དངོས་གཞི་ཉམས་པ་ཆ་
མཐུན་དེ་དང་པོར་འདོད་པ་ལ་འདོད་ཆགས་དང་བྲལ་བའི་སྟོབས་ཀྱིས་ཐོབ་ལ། དེ་ནས་བསམ་གཏན་དང་པོ་
ལ་ཡང་འདོད་ཆགས་དང་བྲལ་ན་དེའི་ཚེ་དང་པོའི་ཉམས་པ་ཆ་མཐུན་དེ་བཏང་བ་ཡིན་ཅིང་། ཡང་དེས་སླར་
535



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བསམ་གཏན་དང་པོ་ལ་འདོད་ཆགས་དང་བྲལ་བ་ལས་ཉམས་ན་ཡང་དང་པོའི་ཉམས་པ་ཆ་མཐུན་ཡང་སྔར་
བཞིན་ཐོབ་པར་འགྱུར་བ་དང་། ད་དུང་གལ་ཏེ་འདོད་པ་ལ་འདོད་ཆགས་དང་བྲལ་བ་ལས་ཀྱང་ཉམས་ན་ནི།
དང་པོའི་ཉམས་པ་ཆ་མཐུན་ཡང་གཏོང་བར་འགྱུར་བའི་དོན་ཏེ། དེས་གཞན་ལ་ཡང་རིགས་འགྲེའོ། ། འོ་ན།
བསམ་གཏན་དང་པོའི་དངོས་གཞི་དག་པ་བ་ཐོབ་ན། དང་པོའི་ཉམས་པ་ཆ་མཐུན་ཐོབ་པས་ཁྱབ་བམ། ཞེ་
ན། དེ་ནི་མ་ངེས་ཏེ། ཉམས་པ་ཆ་མཐུན་ཞེས་པ་ཉོན་མོངས་དང་རྗེས་སུ་མཐུན་པ་སྟེ། རང་ཉམས་བྱེད་
ཀྱི་ཉོན་མོངས་སྐྱེ་བ་ལ་ཕྱོགས་པ་ལྟར་བུ་ཞིག་ལ་བྱེད་པ་ཡིན་ན། དག་པ་བ་ཐོབ་པ་ཐམས་ཅད་ཀྱིས་དེ་ལྟར་དུ་
ཐོབ་པར་མ་ངེས་པའི་ཕྱིར་ཏེ། ཞིབ་པ་འོག་ཏུ་འཆད་དོ། །
ཟག་མེད་འདོད་ཆགས་བྲལ་བ་ཡིས། ། ཞེས་པའི་སྐབས་སུ། ། དངོས་གཞི་ཟག་མེད་ཐོབ་ཚུལ་ནི། སྔར་
དངོས་གཞིའི་སྙོམས་འཇུག་ཙམ་ཡང་གཏན་ནས་མ་ཐོབ་པ་ཞིག་གིས་གསར་དུ་དངོས་གཞི་ཟག་མེད་ཐོབ་པ་ན།
འདོད་ཆགས་དང་བྲལ་བའི་སྟོབས་ཀྱིས་ཐོབ་ཅིང་། དེ་ཡང་མཐར་གྱིས་པའི་ཕྱིར་མི་འོང་གི་འབྲས་བུ་ལྟ་བུ་ལ་
བྱེད་ཀྱི། རྒྱུན་ཞུགས་དང་ཕྱིར་འོང་གི་འབྲས་བུ་ལ་ནི་དངོས་གཞིས་བསྡུས་པ་མེད་ཅིང་། དགྲ་བཅོམ་པ་ནི་
ཕལ་ཆེ་བ་སྔར་ནས་དངོས་གཞི་ཟག་མེད་ཐོབ་ཟིན་ཤ་དག་ཡིན་ལ། འོན་ཀྱང་སྤང་བྱ་ཅིག་ཅར་བའི་དགྲ་
བཅོམ་གྱིས་ནི་འདོད་ཆགས་དང་བྲལ་བས་ཐོབ་པ་འདྲའོ། ། ཆགས་བྲལ་སྔོན་སོང་གི་ཕྱིར་མི་འོང་ཞུགས་པས་ནི་
མཐོང་ལམ་དང་དུས་མཉམ་དུ་དངོས་གཞི་ཟག་མེད་གསར་དུ་ཐོབ་པས་དེ་ནི་ངེས་པ་ལ་འཇུག་པའི་སྟོབས་ཀྱིས་
གསར་དུ་ཐོབ་པ་ཡིན་ལ། འོན་ཀྱང་མཐར་གྱིས་པ་རྣམས་ཉེར་བསྡོགས་མི་ལྕོགས་མེད་ཁོ་ན་ལ་བརྟེན་ནས་
མཐོང་ལམ་ཐོབ་པས་ན། ངེས་པ་ལ་འཇུག་ན་དངོས་གཞི་ཟག་མེད་ཐོབ་པར་མ་ངེས་པ་ལ་དགོངས་ནས་རྩ་
བར་ངེས་པ་ལ་འཇུག་པས་ཐོབ་ཚུལ་དངོས་སུ་མ་གསུངས་ལ། དེ་ལྟ་ན་ཡང་ཡོད་པར་ནི་འདོད་དགོས་ཏེ་གོང་
དུ་བཤད་པའི་ཆགས་བྲལ་སྔོན་སོང་དང་། བསེ་རུ་ལྟ་བུའི་རང་རྒྱལ་དང་། བྱང་སེམས་རྣམས་ཀྱིས་དངོས་
གཞི་ཟག་མེད་ཐོབ་པ་ན། ངེས་པ་ལ་འཇུག་པས་གསར་དུ་ཐོབ་པ་ཡིན་པའི་ཕྱིར་རོ། ། ཡང་དངོས་གཞི་ཟག་
མེད་ཀྱི་བྱེ་བྲག་འགའ་ཞིག་སྦྱོར་བའི་སྟོབས་ཀྱིས་གསར་དུ་ཐོབ་པ་དང་། ཉམས་པས་ཐོབ་པའང་ཡོད་མོད་
ཀྱང་། དེ་དག་དངོས་གཞི་ཟག་མེད་སྤྱི་ཙམ་སྔར་ནས་ལྡན་བཞིན་པ་ལས་གསར་དུ་ཐོབ་པ་མ་ཡིན་པའི་ཕྱིར་
སྦྱོར་བས་ཐོབ་པ་དང་། ཉམས་པས་ཐོབ་པའི་རྣམ་བཞག་ཀྱང་མ་གསུངས་སོ། ། འོ་ན་ཟག་མེད་ཀྱི་ཁྱད་པར་
536



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ། །
འགའ་ཞིག་སྦྱོར་བ་སོགས་ཀྱིས་ཐོབ་ཚུལ་ཇི་ལྟར་ཞེ་ན། སློབ་པ་དབང་རྟུལ་དབང་རྣོན་དུ་འཕོ་བའམ། མི་
སློབ་པ་དབང་རྟུལ་དབང་རྣོན་དུ་འཕོ་བའི་ཚེ་དབང་པོ་རྣོན་པོས་བསྡུས་པའི་དངོས་གཞི་ཟག་མེད་གསར་དུ་ཐོབ་
པ་ལྟ་བུ་སྦྱོར་བས་ཐོབ་པ་ཡིན་ལ། མི་སློབ་པ་ཉམས་པའི་ཚེ་སློབ་པས་བསྡུས་པའི་དངོས་གཞི་ཟག་མེད་གསར་
དུ་ཐོབ་པ་ལྟ་བུ་ཉམས་པས་ཐོབ་པ་ཡིན་ཅིང་། དེ་དག་དངོས་གཞི་ཟག་མེད་སྤྱི་ཙམ་ནི་སྔར་ནས་ལྡན་བཞིན་པ་
ཡིན་ནོ། །
ཉོན་མོངས་ཅན་ཉམས་སྐྱེ་བ་ཡིས། ། ཞེས་པའི་སྐབས་སུ། དངོས་གཞིའི་སྙོམས་འཇུག་ཉོན་མོངས་ཅན་
ལ་ནི་ཡོངས་སུ་ཉམས་པས་གསར་དུ་ཐོབ་པ་དང་། སྐྱེ་བས་གསར་དུ་ཐོབ་པ་གཉིས་ཡོད་དེ། བསམ་གཏན་
དང་པོ་ལ་འདོད་ཆགས་དང་བྲལ་བ་ཞིག་བསམ་གཏན་དང་པོའི་ཉོན་མོངས་ཀྱིས་ཉམས་པའི་ཚེ་དང་པོའི་དངོས་
གཞི་ཉོན་མོངས་ཅན་གསར་དུ་ཐོབ་པ་ལྟ་བུ་ཉམས་པས་ཐོབ་པ་ཡིན་ལ། བསམ་གཏན་གཉིས་པ་ནས་དང་
པོར་སྐྱེས་པའི་ཚེ་དང་པོའི་ཉོན་མོངས་ཅན་ཐོབ་པ་ལྟ་བུ་ནི་སྐྱེ་བས་ཐོབ་པའོ། ། སྐྱེ་བས་ཐོབ་པ་དེ་ཡང་གོང་ས་
ནས་འོག་སར་སྐྱེས་ན་ཡིན་གྱི། འོག་ས་ནས་གོང་སར་སྐྱེས་པ་ལ་མ་ཡིན་ཏེ་དེ་ལ་ནི་སྙོམས་འཇུག་ཉོན་མོངས་
ཅན་སྔར་ནས་ལྡན་ལ། དེ་བཞིན་དུ་འདོད་ཆགས་དང་བྲལ་བ་དང་སྦྱོར་བའི་སྟོབས་ཀྱིས་ཀྱང་ཉོན་མོངས་ཅན་
ཐོབ་པ་མེད་དོ། །
་
དངོས་གཞི་གསུམ་པ་གང་གི་མཇུག་ཐོགས་སུ་གང་སྐྱེ་བཤད་པ། །
ཟག་པ་མེད་པའི་མཇུག་ཐོགས་སུ། ། ཞེས་སོགས་ཀྱི་སྐབས་སུ། ། འོ་ན། སྙོམས་འཇུག་དེ་དག་གང་གི་
མཇུག་ཐོགས་དེ་མ་ཐག་ཏུ་གང་དང་གང་སྐྱེ་ཞེ་ན། ཟག་མེད་ཀྱི་བསམ་གཏན་དང་གཟུགས་མེད་ཀྱི་མཇུག་
ཐོགས་དེ་མ་ཐག་ཏུ་རང་ས་དང་། ལྟག་གི་ས་གཉིས་ཏེ་ས་གསུམ་གྱི་བར་གྱི་སྙོམས་འཇུག་དགེ་བ་ཟག་བཅས་
ཟག་མེད་དང་། ཡང་རང་ས་དང་འོག་གིས་གཉིས་ཏེ་ས་གསུམ་གྱི་སྙོམས་འཇུག་ཟག་བཅས་ཟག་མེད་རྣམས་
སྐྱེ་བ་ཡོད་ལ། དེ་ཡང་སྤྱིར་བཏང་ཙམ་གྱི་དབང་དུ་བྱས་ཀྱི་ཟག་མེད་ཀྱི་ས་ཐམས་ཅད་ལ་དེ་ལྟར་སྐྱེ་བ་ནི་མ་
ངེས་ཏེ། བསམ་གཏན་དང་པོའི་དངོས་གཞི་ཟག་མེད་ཀྱི་མཇུག་ཐོགས་སུ་འོག་སའི་སྙོམས་འཇུག་ཟག་བཅས་
ཟག་མེད་གཉིས་ཀ་སྐྱེ་བ་མེད་ལ། ཅི་ཡང་མེད་ཀྱི་དངོས་གཞི་ཟག་མེད་ཀྱི་མཇུག་ཐོགས་སུ་གོང་སའི་སྙོམས་
བས
537



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འཇུག་ཟག་མེད་སྐྱེ་བ་ཡང་མེད་པའི་ཕྱིར་རོ། ། དེས་ན་བསམ་གཏན་དང་པོའི་དངོས་གཞི་ཟག་མེད་ཀྱི་མཇུག་
ཐོགས་སུ་དངོས་གཞི་དྲུག་འབྱུང་སྟེ། རྒྱུན་གྱི་ཚེ་རང་སའི་ཟག་མེད་དང་། སྙོམས་འཇུག་ལས་ལངས་པའི་ཚེ་
རང་སའི་ཟག་བཅས་དག་པ་བ། ལུགས་མཐུན་དུ་སྙོམས་པར་འཇུག་པའི་ཚེ་ཟག་བཅས་དང་སྤེལ་ན་བསམ་
གཏན་གཉིས་པའི་དག་པ་བ་དང་། མ་སྤེལ་ན་ཐོད་རྒལ་གྱི་སྦྱོར་བའི་གཉིས་པའི་དངོས་གཞི་ཟག་མེད་ཡང་
སྤེལ་ནས་རིས་མི་མཐུན་པ་གསུམ་པར་འགྲོ་བའི་ཚེ་ཐོད་རྒལ་དངོས་བསམ་གཏན་གསུམ་པའི་དག་པ་བ། མ་
སྤེལ་བར་གསུམ་པར་འགྲོ་ན་ཉེ་བའི་སྦྱོར་བ་གསུམ་པའི་དངོས་གཞི་ཟག་མེད་རྣམས་སྐྱེ་བའི་ཕྱིར་རོ། ། གོང་འོག་
གི་བཞི་པ་ཕན་ཆད་མཇུག་ཐོགས་དེ་མ་ཐག་ཏུ་སྐྱེ་མི་སྲིད་དེ། ཤིན་ཏུ་རིང་བའི་ཕྱིར་དང་། འདོད་པའི་སས་
བསྡུས་ལ་ནི་ཟག་མེད་དུ་མ་ཟད་སྙོམས་འཇུག་ཙམ་ཡང་མི་སྲིད་པའི་ཕྱིར་རོ། ། འདི་དག་ལ་ཡང་ཚིག་སྐྱོན་བཅད་
ན་དེ་མ་ཐག་ཏུ་ཞེས་པའི་ཁྱད་པར་སྦྱོར་ཞིང་། རྩ་འགྲེལ་རྣམས་ལས་མཇུག་ཐོགས་སུ་ཞེས་གསུངས་པའི་
དགོངས་པ་ཡང་དེ་ལྟར་ཡིན་པར་འཆད་ན་དོན་ལ་གནས་ཤིང་། འོན་ཀྱང་སྤམ་བཤད་དང་འགལ་བའི་ལུང་
འདྲེན་པར་དོགས་ན་ནི་ཚིག་ཟིན་ལྟར་ཁས་བླངས་ནས་མཇུག་ཐོགས་སུ་བྱུང་བ་དང་། རྗེས་སུ་བྱུང་བ་ལ་ཁྱད་
པར་ཕྱེ་ནས་ལན་འདེབས་པ་ལས་མ་འདས་སོ། ། ཡང་བསམ་གཏན་གཉིས་པའི་དངོས་གཞི་ཟག་མེད་ཀྱི་མཇུག་
ཐོགས་སུ་ནི་བརྒྱད་སྐྱེ་སྟེ། རྒྱུན་གྱི་ཚེ་རང་སའི་ཟག་མེད་དང་། དེ་ལས་ལངས་པའི་ཚེ་རང་སའི་དག་པ་བ།
ལུགས་མཐུན་དུ་སྙོམས་པར་འཇུག་པའི་ཚེ་མ་སྤེལ་ན་བསམ་གཏན་གསུམ་པའི་ཟག་མེད། སྤེལ་ན་གསུམ་པའི་
དག་པ་བ། མ་སྤེལ་བར་རང་ས་ནས་རྩིས་པའི་གསུམ་པར་འགྲོ་ན་ཉེ་སྦྱོར་བསམ་གཏན་བཞི་པའི་ཟག་མེད།
རིས་མི་མཐུན་གསུམ་པར་སྤེལ་ནས་འགྲོ་ན་ཐོད་རྒལ་གྱི་དངོས་གཞི་བཞི་པའི་དག་པ་བ། ལུགས་བཟློག་ཏུ་
སྙོམས་པར་འཇུག་བའི་ཚེ་མ་སྤེལ་ན་བསམ་གཏན་དང་པོའི་ཟག་མེད་དང་། སྤེལ་ན་དང་པོའི་དག་པ་བ་
རྣམས་འབྱུང་བས་སོ། ། དེ་བཞིན་དུ་བསམ་གཏན་གསུམ་པའི་ཟག་མེད་ཀྱི་མཇུག་ཐོགས་སུ་བཅུ་འབྱུང་སྟེ།
རང་སའི་གཉིས། བཞི་པའི་གཉིས། ནམ་མཁའ་མཐའ་ཡས་སྐྱེ་མཆེད་ཀྱི་གཉིས། བསམ་གཏན་གཉིས་
པའི་གཉིས། ལུགས་མི་མཐུན་དུ་གསུམ་པར་འགྲོ་ན་དང་པོའི་གཉིས་རྣམས་འབྱུང་བས་སོ། ། དེས་མཚོན་དེ་
བསམ་གཏན་བཞི་པ་དང་། ནམ་མཁའ་མཐའ་ཡས་ཟག་མེད་ཀྱི་མཇུག་ཏུ་བཅུ་བཅུ་འབྱུང་བའང་ཤེས་པར་
ནུས་ལ། རྣམ་ཤེས་མཐའ་ཡས་ཟག་མེད་ཀྱི་མཇུག་ཏུ་ནི་དགུ་ལས་མི་འབྱུང་སྟེ། དེས་ལུགས་མཐུན་དུ་རིས་
བས
1་༢ མ
_538



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
མི་མཐུན་གསུམ་པར་འགྲོ་ན་སྲིད་རྩེའི་དག་པ་བ་ཁོ་ན་ལས་ཟག་མེད་མི་འབྱུང་བའི་ཕྱིར་ཏེ། སྲིད་རྩེའི་སྙོམས་
འཇུག་ལ་ཟག་མེད་མི་སྲིད་པའི་ཕྱིར། ཅི་ཡང་མེད་ཀྱི་སྙོམས་འཇུག་ཟག་མེད་ཀྱི་མཇུག་ཐོགས་སུ་ནི་བདུན་
ལས་མི་འབྱུང་སྟེ། དེས་གོང་སར་འགྲོ་ན་སྲིད་རྩེའི་དག་པ་བ་ཁོ་ན་ལས་མི་འབྱུང་ཞིང་། རང་གི་གོང་དུ་རིས་
མི་མཐུན་གསུམ་པར་འགྲོ་བ་ཡང་མེད་པའི་ཕྱིར་རོ། ། གཟུགས་མེད་ལ་སྙོམས་པར་འཇུག་པ་དེ་དག་གི་ཚེ་ཡང་
རྗེས་ཤེས་ཀྱི་མཇུག་ཐོགས་སུ་འཇུག་པ་ཡིན་གྱི། ཆོས་ཤེས་ཀྱི་མཇུག་ཐོགས་དེ་མ་ཐག་ཏུ་གཟུགས་མེད་ལ་
འཇུག་པ་མེད་དེ་ཆོས་ཤེས་ཕལ་ཆེར་འདོད་པ་ལ་དམིགས་ཤིང་། གཟུགས་མེད་འདོད་པ་ལ་མི་དམིགས་པས་
དམིགས་པ་རིང་བའི་ཕྱིར་ཞེས་སོ། ། །
སྐྱེའོ་དག་པ་ལས་དེ་བཞིན། ། ཞེས་སོགས་ཀྱི་སྐབས་སུ། ཇི་ལྟར་སྙོམས་འཇུག་ཟག་མེད་ལ་བཤད་པ་དེ་
བཞིན་དུ། དངོས་གཞི་དག་པ་བའི་མཇུག་ཐོགས་སུ་ཡང་དག་པ་བ་དང་། ཟག་མེད་འབྱུང་ཚུལ་རིགས་པ་
དེ་ཁོ་ནས་མཚུངས་པར་ཤེས་ལ། འོན་ཀྱང་མི་འདྲ་བའི་ཁྱད་པར་ནི། དངོས་གཞི་དག་པ་བ་ལ་སྔར་བཤད་
པ་དེ་དག་གི་སྟེང་དུ་སྙོམས་འཇུག་ཉོན་མོངས་ཅན་གྱིས་གཟིར་པ་ན་དག་པ་བའི་མཇུག་ཐོགས་དེ་མ་ཐག་ཏུ་རང་
སའི་ཉོན་མོངས་ཅན་གྱི་སྙོམས་འཇུག་འབྱུང་བ་ནི་ལྷག་པོའི་ཁྱད་པར་ཏེ། ཟག་མེད་ཀྱི་མཇུག་ཐོགས་དེ་མ་
ཐག་ཏུ་ཉོན་མོངས་ཅན་འབྱུང་བ་མི་སྲིད་པས་སོ། །
ཉོན་མོངས་ཅན་ལས་རང་དག་དང་། ། ཞེས་པའི་སྐབས་སུ། ཉོན་མོངས་ཅན་གྱི་སྙོམས་འཇུག་ལས་ནི་
རྒྱུན་གྱི་ཚེ་རང་སའི་ཉོན་མོངས་ཅན་དང༌། གལ་ཏེ་དྲན་ཤེས་བཞིན་གྱིས་ཟིན་ན་དེ་ལས་ལངས་པའི་ཚེ་རང་
སའི་དག་པ་བ་དང་། ཡང་གལ་ཏེ་ཁ་ཅིག་རང་སའི་ཉོན་མོངས་ཅན་ལས་འོག་སའི་སྙོམས་འཇུག་དག་བ་པ་ལ་
དགའ་བར་འགྱུར་ན་ནི། དེ་ལས་ལངས་པའི་ཚེ་འོག་སའི་དག་པ་བ་ཡང་འབྱུང་ལ། ཕྱི་མ་འདིའི་འབྱུང་
ཚུལ་ནི། དང་པོ་སྙོམས་པར་འཇུག་པའི་ཚེ་གོང་མའི་ཉོན་མོངས་ཅན་ལས་ནི་འོག་སའི་དག་པ་བ་བཟང་བས།
གོང་མའི་ཉོན་མོངས་ཅན་མངོན་དུ་གྱུར་ན་དེ་མ་ཐག་ཏུ་འོག་མའི་དག་པ་བ་ལ་གནས་པར་གྱུར་ཅིག་སྙམ་དུ་
འཕེན་པ་བཏང་ན་གོང་མའི་ཉོན་མོངས་ཅན་གྱི་མཇུག་དེ་མ་ཐག་ཏུ་འོག་སའི་དག་པ་བ་འབྱུང་བ་ཡིན་ནོ། ། ཉོན་
མོངས་ཅན་གྱི་མཇུག་ཐོགས་དེ་མ་ཐག་ཏུ་སྙོམས་འཇུག་ཟག་མེད་ནི་རང་ས་འོག་ས་གང་ཡང་རྣམ་པ་ཐམས་ཅད་
དུ་མི་སྐྱེའོ། །
539



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འཆི་འཕོའི་དག་ལས་ཉོན་མོངས་ཀུན། ། ཞེས་པ་ནི། གོང་དུ། སྐྱེའོ་དག་པ་ལས་དེ་བཞིན། ། ཞེས་
པའི་མཇུག་ཏུ། རང་གི་ས་པའི་ཉོན་མོངས་ཀྱང་ཞེས་བསམ་གཏན་དང་། གཟུགས་མེད་ཀྱི་དག་པ་བའི་
མཇུག་ཐོགས་སུ་ཉོན་མོངས་ཅན་མངོན་དུ་གྱུར་ན། རང་སའི་ཉོན་མོངས་ཅན་མ་གཏོགས་གཞན་སའི་ཉོན་
མོངས་ཅན་མི་འབྱུང་བར་བཤད་པ་ནི། སྙོམས་པར་འཇུག་པའི་དུས་ཀྱི་དབང་དུ་བྱས་ནས་སྙོམས་འཇུག་དག་
པ་བའི་མཇུག་ཐོགས་སུ་ཉོན་མོངས་ཅན་མངོན་དུ་གྱུར་ན་རང་སའི་ཉོན་མོངས་ཅན་ཁོ་ན་ལས་གཞན་སའི་ཉོན་
མོངས་མི་འབྱུང་བའི་དོན་ཡིན་གྱི། སྤྱིར་བསམ་གཟུགས་ཀྱི་དགེ་བ་སྐྱེས་ཐོབ་མཉམ་བཞག་མ་ཡིན་པ་དེ་དག་
ལ་སྙོམས་འཇུག་དག་པ་བའི་མིང་ཙམ་ནི་ཐོབ་པར་གསུངས་པས་སྐྱེས་ཐོབ་ཀྱི་སྙོམས་འཇུག་དག་པ་བ་དེ་དག་གི་
འཇུག་ཐོགས་སུ་ས་གཞན་གྱི་ཉོན་མོངས་ཅན་ཡང་འབྱུང་སྟེ། སྐྱེས་ཐོབ་ཀྱི་དགེ་བ་དག་པ་བ་མཉམ་བཞག་མ་
ཡིན་པ་དེ་དག་གིས་འཆི་སེམས་བྱས་པ་ལས་རང་ས་དང་གོང་འོག་ཐམས་ཅད་དུ་སྐྱེ་བ་ཡོད་པ་གང་ཞིག དེ་
དག་གི་སྐྱེ་བའི་སྲིད་པ་ཐམས་ཅད་ནི་ས་དེ་དང་དེའི་ཉོན་མོངས་ཅན་ཤ་དག་ཡིན་པའི་ཕྱིར་རོ། ། གཞན་ཡང་།
སྙོམས་འཇུག་ཉོན་མོངས་ཅན་གྱིས་གཟིར་བའམ་དེ་ལ་སྙོམས་འཇུག་ལས་ལངས་མ་ཐག་ཏུ་ཉོན་མོངས་མངོན་དུ་
གྱུར་ན། རང་སའི་ཉོན་མོངས་ལས་ས་གཞན་གྱི་ཉོན་མོངས་མི་འབྱུང་བ་ཡིན་གྱི། སྤྱིར་སྙོམས་འཇུག་ཉོན་
མོངས་ཅན་གྱི་འཇུག་ཐོགས་སུ་རང་ས་དང་འོག་སའི་ཉོན་མོངས་ཅི་རིགས་པ་འབྱུང་སྟེ། དེས་འཆི་སེམས་བྱས་
ནས་རང་ས་དང་འོག་ས་གཉིས་ཆར་སྐྱེ་བ་ཡོད་པ་གང་ཞིག དེ་དང་དེར་སྐྱེ་བའི་སྐྱེ་སེམས་ནི་ཉོན་མོངས་ཅན་
ཡིན་པ་གོང་དང་མཚུངས་པའི་ཕྱིར་རོ། ། ་་།
ཉོན་མོངས་ཅན་ལས་གོང་མ་མིན། ། ཞེས་པས། ཉོན་མོངས་ཅན་གྱིས་འཆི་སེམས་བྱས་ནས་གོང་སར་
སྐྱེ་བ་མེད་དེ། ཉོན་མོངས་ཅན་གྱི་འཆི་སེམས་བྱས་པའི་ཚེ་རང་སའི་ཉོན་མོངས་ལས་ས་གཞན་གོང་མའི་ཉོན་
མོངས་ཀྱི་འཆི་སེམས་བྱས་པ་མེད་པ་གང་ཞིག འོག་སའི་ཉོན་མོངས་མ་སྤངས་པར་གོང་མར་སྐྱེ་བ་མི་སྲིད་
པའི་ཕྱིར་རོ། ། འོ་ན། སྐྱེས་ཐོབ་དགེ་བ་མཉམ་བཞག་མ་ཡིན་པ་དེ་དག་སྙོམས་འཇུག་དངོས་ཡིན་ནམ་མིན་ཞེ་
ན། དེ་ནི་རྒྱུ་མིང་འབྲས་ལ་བཏགས་པས་སྙོམས་འཇུག་གི་མིང་ཐོབ་པ་ཙམ་ལས་སྙོམས་འཇུག་དངོས་སུ་ནི་
འདོད་མི་རིགས་ཏེ། དེ་འདྲའི་དགེ་བ་དེ་དག་སྙོམས་པར་འཇུག་པའི་དགེ་བ་མ་ཡིན་པའི་ཕྱིར་ཏེ། མཉམ་
པར་མ་བཞག་པའི་དགེ་བ་ཡིན་པའི་ཕྱིར་དང་། སྙོམས་འཇུག་དག་པ་བ་དངོས་ལ་ནི་མཉམ་བཞག་གིས་སས་
540



སྙོམས་འཇུག་བསྟན་པ་ཞེས་བྱ་བ་གནས་བརྒྱུད་པའི་རྣམ་པར་བཤད་པ་བཞུགས་སོ།
བསྡུས་པ་ཞིག་དགོས་པའི་ཕྱིར། བྱས་པ་ལ་ཁོ་ན་རེ། སྐྱེས་ཐོབ་ཀྱི་དགེ་བ་མཉམ་བཞག་མ་ཡིན་པ་དེ་དག་
སྙོམས་འཇུག་དངོས་མིན་ན། འོ་ན། སྙོམས་འཇུག་དག་པ་བའི་མཇུག་ཐོགས་དེ་མ་ཐག་ཏུ་ཉོན་མོངས་
མངོན་དུ་གྱུར་ན་རང་སའི་ཉོན་མོངས་མ་གཏོགས་གཞན་སའི་ཉོན་མོངས་མི་འབྱུང་བ་ཁོ་ནར་ངེས་པར་འགྱུར་ལ།
དེ་ལྟ་ན་དེ་ལྟར་དུ་ངེས་སམ་སྙམ་པའི་དོགས་པ་སེལ་ཕྱིར་དུ། འཆི་འཕོའི་དག་ལས་ཉོན་མོངས་ཀུན། ། ཞེས་
བཀོད་པ་དོན་མེད་པར་འགྱུར་རོ། ། ཞེ་ན། དེ་ནི་དག་པ་བ་ཞེས་བའི་མིང་ཙམ་ལ་འཁྲུལ་ནས་མཉམ་པར་མ་
བཞག་པའི་དགེ་བ་དག་པ་བ་ཐམས་ཅད་ཀྱི་མཇུག་ཏུ་གཞན་སའི་ཉོན་མོངས་ཅན་མི་འབྱུང་ངམ་སྙམ་པའི་དོགས་
པ་སེལ་ཕྱིར་དུ་བཀོད་པ་ལས། སྙོམས་འཇུག་དག་པ་བ་དངོས་ཀྱི་མཇུག་ཐོགས་དེ་མ་ཐག་ཏུ་གཞན་སའི་ཉོན་
མོངས་འབྱུང་བ་ཡོད་པའི་དོན་དུ་བཀོད་པ་མ་ཡིན་པའི་ཕྱིར། དེས་ན་བསམ་གཏན་དང་གཟུགས་མེད་ཀྱི་དགེ་
བ་དག་པ་བ་དང་། སྙོམས་འཇུག་དག་པ་བ་དང་། སྐྱེས་ཐོབ་ཀྱི་སྙོམས་འཇུག་དག་པ་བ་རྣམས་ལ་ཁྱབ་ཆེ་
ཆུང་གི་ཁྱད་པར་ཤེས་དགོས་ཏེ། རྫས་སྤྱི་ཉིས་མགོ་སྤངས་པའི་ཕྱི་མ་གཉིས་གང་རུང་ཡིན་ན། བསམ་གཏན་
དང་གཟུགས་མེད་གང་རུང་གི་དགེ་བ་དག་པ་བ་ཡིན་པས་ཁྱབ་པ་མ་ཟད། བསམ་གཏན་དང་གཟུགས་མེད་
གང་རུང་གི་དགེ་བ་དག་པ་བ་ཡིན་ན་ཡང་ཕྱི་མ་གཉིས་པོ་གང་རུང་ཡིན་པས་ཁྱབ་མོད་ཀྱང་། བསམ་གཟུགས་
གང་རུང་གི་དགེ་བ་དག་པ་བ་ཡིན་ན་སྙོམས་འཇུག་དག་པ་བ་ཡིན་པས་མ་ཁྱབ་ལ། སྐྱེས་ཐོབ་ཀྱི་སྙོམས་འཇུག་
དག་པ་བ་ཡིན་པས་ཀྱང་མ་ཁྱབ་པའི་ཕྱིར་དང་། སྐྱེས་ཐོབ་ཀྱི་སྙོམས་འཇུག་དག་པ་བ་ལ་སྙོམས་འཇུག་དག་པ་
བ་དངོས་ཡིན་པ་ཡང་ཡོད་མོད་ཀྱང་། དེ་ཡིན་ན་སྙོམས་འཇུག་དག་པ་བ་ཡིན་པས་མ་ཁྱབ་སྟེ། དེ་ལ་མཉམ་
པར་མ་བཞག་པའི་དགེ་བ་ཡོད་པའི་ཕྱིར། དེས་ན་གོང་མའི་སྐྱེས་ཐོབ་ཀྱི་དགེ་བ་མཉམ་བཞག་མ་ཡིན་པ་དེ་
དག་གོང་མའི་དགེ་བ་དག་པ་བ་དང་། སྐྱེས་ཐོབ་ཀྱི་དགེ་བ་དག་པ་བ་དང་། སྐྱེས་ཐོབ་ཀྱི་སྙོམས་འཇུག་དག་
པ་བ་རྣམས་རེ་རེ་ནས་ཡིན་ཀྱང་སྙོམས་འཇུག་དག་པ་བ་མ་ཡིན་པའི་ཁྱད་པར་ཕྱེ་དགོས་ཀྱི། གཞན་དུ་ན་གོང་
འོག་གི་ཁས་ལེན་མང་པོ་ཞིག་འཆོལ་བར་འགྱུར་ཏེ་དཔྱད་ན་ཤེས་སོ། ། འོ་ན་། གོང་མའི་སྐྱེས་ཐོབ་ཀྱི་དགེ་བ་
མཉམ་བཞག་མ་ཡིན་པ་དེ་དག་ལ་དགེ་བ་དག་པ་བ་ཞེས་བརྗོད་ན་ཆོག་མོད། སྙོམས་འཇུག་དག་པ་བའི་མིང་
གིས་བཏགས་པ་དོན་མེད་དོ། ། ཞེ་ན། རྒྱུ་སྙོམས་འཇུག་སྒོམ་པའི་སྟོབས་ཀྱིས་ཐོབ་པས་ན་དེ་ལ་ཡང་སྐྱེས་ཐོབ་
ཀྱི་སྙོམས་འཇུག་གི་མིང་ཐོབ་པར་འདོད་པ་གྲུབ་མཐའི་འདོད་ཚུལ་ཏེ། འབྲས་བུ་སྐྱེ་བའི་བསམ་གཏན་གྱི་ཕུང་
541



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
པོ་ལྔ་པོ་ཐམས་ཅད་ལ་བསམ་གཏན་གྱི་མིང་ཐོབ་པ་བཞིན་ནོ། །
སྙོམས་འཇུག་དག་པ་བའི་དབྱེ་བ་སོ་སོའི་ཁྱད་པར་བཤད་པ།
དག་པ་ཉམས་པའི་ཆ་མཐུན་སོགས། ། ཞེས་སོགས་ཀྱི་སྐབས་སུ། འོ་ན། ས་ཐམས་ཅད་ཀྱི་སྙོམས་
འཇུག་དག་པ་བ་དངོས་དང་རྗེས་མཐུན་པ་ཐམས་ཅད་ཀྱི་འཇུག་ཏུ་རང་ས་དང་གོང་འོག་གི་ཉོན་མོངས་ཅན་
དང་། དག་པ་བ་དང་། ཟག་མེད་རྣམས་འབྱུང་ངམ་ཞེ་ན། མ་ཡིན་ཏེ། སྲིད་རྩེ་མ་གཏོགས་པའི་
བསམ་གཏན་དང་གཟུགས་མེད་ཀྱི་ས་ལྷག་མའི་སྙོམས་འཇུག་དག་པ་བ་ལ་སྙོམས་འཇུག་ཉམས་པའི་ཆ་མཐུན།
གནས་པའི་ཆ་མཐུན། ཁྱད་པར་གྱི་ཆ་མཐུན། ངེས་པར་འབྱེད་པའི་ཆ་མཐུན་ཏེ་རྣམ་པ་བཞི་བཞི་ཡོད་པའི་
ཕྱིར་དང་། སྲིད་རྩེའི་གོང་ན་ས་གཞན་མེད་པས་སྲིད་རྩེའི་སྙོམས་འཇུག་ཁྱད་པར་ཆ་མཐུན་མེད་ཀྱང་གཞན་
གསུམ་ཡོད་པའི་ཕྱིར། ཆ་མཐུན་བཞིའི་འཇོག་ཚུལ་ཡང་། སྙོམས་འཇུག་དག་པ་བ་གང་ཞིག རང་གི་
འཇུག་ཐོགས་དེ་མ་ཐག་ཏུ་རང་སའི་ཉོན་མོངས་སྐྱེ་བ་དང་རྗེས་སུ་མཐུན་པའི་རིགས་ཅན་དང་། དེ་བཞིན་དུ།
རང་སའི་སྙོམས་འཇུག་དག་པ་བ་དང་། གོང་སའི་སྙོམས་འཇུག་དང་། སྙོམས་འཇུག་ཟག་མེད་སྐྱེ་བ་དང་
རྗེས་སུ་མཐུན་པའི་རིགས་ཅན་རྣམས་རིམ་པ་བཞིན་དུ་སྙོམས་འཇུག་ཉམས་པའི་ཆ་མཐུན་དང་། གནས་པའི་
ཆ་མཐུན། ཁྱད་པར་གྱི་ཆ་མཐུན། ངེས་པར་འབྱེད་པའི་ཆ་མཐུན་རྣམས་སུ་འཇོག་པ་ཡིན་ནོ། ། ཆ་མཐུན་
ཞེས་པའི་དོན་ཡང་། རང་རང་གི་འཇུག་ཐོགས་དེ་མ་ཐག་ཏུ་ཆོས་དེ་སྐྱེ་བ་དང་རྗེས་སུ་མཐུན་པ་ལ་བསམ་ནས་
དེ་དང་དེའི་ཆ་མཐུན་ཞེས་བརྗོད་པ་ཡིན་གྱི། རང་དུས་སུ་ཆོས་དེ་དག་སྐྱེས་ཟིན་པ་ལ་བྱེད་པ་མ་ཡིན་ཏེ།
རང་རང་གི་དུས་སུ་ནི་སྙོམས་འཇུག་དག་པ་བ་ཁོ་ན་ཡིན་པའི་ཕྱིར་རོ། ། འོ་ན་ངེས་འབྱེད་ཆ་མཐུན་ཞེས་པ་སྦྱོར་
ལམ་ལ་བྱེད་པ་མ་ཡིན་ནམ་ཞེ་ན། ཡིན་ཏེ། སྤྱིར་ངེས་པར་འབྱེད་པ་མཐོང་ལམ་དང་། དེའི་ཆ་ནི་མཐོང་
ལམ་གྱི་ཕྱོགས་གཅིག་སྡུག་བསྔལ་ཆོས་བཟོད་ལ་བྱས་ནས། སྦྱོར་ལམ་དྲོད་སོགས་བཞི་པོ་དེས་ངེས་པར་འབྱེད་
པའི་ཆ་དེ་ཉིད་དངོས་དང་བརྒྱུད་པ་ཅི་རིགས་པའི་སྒོ་ནས་འདྲེན་པར་བྱེད་པས་ན་དེ་དག་ལ་ངེས་འབྱེད་ཆ་
མཐུན་ཞེས་གོང་དུ། ངེས་འབྱེད་ཆ་མཐུན་རྣམ་པ་བཞི། ། ཞེས་སོགས་ཀྱི་སྐབས་སུ་བཤད་ཟིན་པ་ལྟར་དང་།
འདིར་དངོས་བསྟན་གྱི་ངེས་པར་འབྱེད་པ་ཞེས་པ་མཐོང་སྒོམ་མི་སློབ་ལམ་གསུམ་ཅི་རིགས་པའི་ངོ་བོར་གྱུར་པའི་
542



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
ཟག་མེད་ཀྱི་ཤེས་རབ་རྗེས་འབྲང་དང་བཅས་པ་ལ་བྱས་ནས། རང་གི་འཇུག་ཐོགས་དེ་མ་ཐག་ཏུ་ཟག་མེད་ཀྱི་
ལམ་གསུམ་པོ་ཅི་རིགས་པ་སྐྱེ་བ་དང་རྗེས་སུ་མཐུན་པའི་རིགས་ཅན་གྱི་སྙོམས་འཇུག་དག་པ་བ་རྣམས་ལ་སྙོམས་
འཇུག་ངེས་འབྱེད་ཆ་མཐུན་ཞེས་བཤད་པས། སྤྱིར་ངེས་འབྱེད་ཆ་མཐུན་དང་། སྙོམས་འཇུག་ངེས་འབྱེད་
ཆ་མཐུན་གཉིས་ལ་ཁྱད་པར་ཆེའོ། ། དེས་ན་ངེས་འབྱེད་ཆ་མཐུན་དང་སྙོམས་འཇུག་ངེས་འབྱེད་ཆ་མཐུན་གཉིས་
ལ་མུ་བཞི་སྲིད་དེ། སྦྱོར་ལམ་དྲོད་སོགས་དང་པོ་གསུམ་དེ་ངེས་འབྱེད་ཆ་མཐུན་ཡིན་ལ་ཅིག་ཤོས་མ་ཡིན་པའི་
མུ་དང་པོ་དང་། རང་གི་འཇུག་ཐོགས་དེ་མ་ཐག་ཏུ་མཐོང་ལམ་ལས་གཞན་པའི་ཟག་མེད་ཀྱི་ལམ་སྐྱེ་བ་དང་
རྗེས་སུ་མཐུན་པའི་བསམ་གཟུགས་ཀྱི་སྙོམས་འཇུག་དག་པ་བ་རྣམས་སྙོམས་འཇུག་ངེས་འབྱེད་ཆ་མཐུན་ཡིན་ལ་
ཅིག་ཤོས་མ་ཡིན་པའི་མུ་གཉིས་པ་དང་། ཐེག་པ་གསུམ་གྱི་སྦྱོར་ལམ་ཆོས་མཆོག་གི་ཡེ་ཤེས་སྐད་ཅིག་མ་རྣམས་
གཉིས་ཀ་ཡིན་པའི་མུ་གསུམ་པ་དང་། ཟག་མེད་ཀྱི་སྙོམས་འཇུག་རྣམས་གཉིས་ཀ་མ་ཡིན་པའི་མུ་བཞི་པར་
འཇོག་གོ ། དེས་ན་སྔར་གོང་དུ་དོགས་པ་བཀོད་པ་ལྟར། བསམ་གཏན་དང་པོའི་དངོས་གཞི་ཉམས་པ་ཆ་
མཐུན་ལྟ་བུ་དང་པོར་འདོད་པ་ལ་འདོད་ཆགས་དང་བྲལ་བའི་སྟོབས་ཀྱིས་ཐོབ་ཀྱང་། དང་པོའི་དངོས་གཞི་
དག་པ་བ་ཐོབ་ན་དེ་དང་དུས་མཉམ་དུ་དེའི་ཉམས་པ་ཆ་མཐུན་ཐོབ་པས་མ་ཁྱབ་སྟེ། དེ་ལ་རང་སའི་ཉོན་
མོངས་ཀྱིས་ཡོངས་སུ་མི་ཉམས་པའི་རིགས་ཅན་ཡང་ཡོད་པ་གང་ཞིག དེས་ཉམས་པ་ཆ་མཐུན་མི་ཐོབ་པའི་
ཕྱིར། དེས་ན་རང་སའི་ཉོན་མོངས་ཀྱིས་ཡོངས་སུ་ཉམས་པར་འགྱུར་བའི་རིགས་ཅན་ཞིག་ཡིན་ན་ནི། དེས་
དང་པོའི་དངོས་གཞི་དག་པ་བ་ཐོབ་པ་དང་དུས་མཉམ་དུ་དེའི་ཉམས་པ་ཆ་མཐུན་ཡང་ད་ལྟར་བ་དང་མ་འོངས་
པ་གང་རུང་ཐོབ་པར་འཇོག་དགོས་པ་འདྲའོ། ། ཆ་མཐུན་བཞི་པོ་འདིའི་འཇོག་ཚུལ་གྱིས་སྔར་བཤད་པའི་གོང་
མའི་དགེ་བ་སྐྱེས་ཐོབ་མཉམ་བཞག་མ་ཡིན་པ་རྣམས་སྙོམས་འཇུག་དངོས་མ་ཡིན་པར་འགྲུབ་པ་ཡིན་ཏེ། དེ་
དག་སྙོམས་འཇུག་དག་པ་བ་ཡིན་ན། དེས་འཆི་སེམས་བྱས་པའི་མཇུག་ཐོགས་དེ་མ་ཐག་ཏུ་ས་གོང་འོག་གི་
ཉོན་མོངས་ཐམས་ཅད་འབྱུང་བ་སྲིད་པས་ན། འཆི་སེམས་དེས་རང་སར་སྐྱེ་བ་ལེན་ན་ཉམས་པ་ཆ་མཐུན་
དང་། གོང་སར་སྐྱེ་བ་ལེན་ན་ཁྱད་པར་ཆ་མཐུན་དུ་འཇོག་པའམ། ཡང་ན། གོང་འོག་གང་དུ་སྐྱེ་བ་
བླངས་ན་ཡང་ཉམས་པ་ཆ་མཐུན་དུ་འཇོག་དགོས་པ་སོགས་རང་ལུགས་ཀྱི་ཁས་ལེན་མང་པོ་ཞིག་དང་འགལ་བར་
འགྱུར་ལ། འདི་དང་འདྲ་བའི་ད་དུང་འགལ་བའི་ཕུང་པོ་དུ་མ་ཞིག་འབྱུང་བར་སྣང་ངོ་།།
543



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཉམས་ཆ་མཐུན་སོགས་མཇུག་ཐོགས་སུ། ། ཞེས་སོགས་ཀྱི་སྐབས་སུ། དེ་ལྟར་ན་ཉམས་པ་ཆ་མཐུན་
སོགས་བཞི་པོ་དེ་དག་གང་གི་མཇུག་ཐོགས་སུ་གང་འབྱུང་ཞེ་ན། ཉམས་པ་ཆ་མཐུན་རྣམས་ཀྱི་མཇུག་ཐོགས་
དེ་མ་ཐག་ཏུ་རྒྱུན་གྱི་ཚེ་ཉམས་པ་ཆ་མཐུན་རང་ཉིད་དང་། ཁྱད་པར་དུ་འགྲོ་བའི་ཚེ་གནས་པ་ཆ་མཐུན་ཏེ་
གཉིས་གཉིས་ལས་ཁྱད་པར་ཆ་མཐུན་དང་ངེས་འབྱེད་ཆ་མཐུན་གཉིས་མི་འབྱུང་ལ། དེ་བཞིན་དུ་གནས་པ་ཆ་
མཐུན་གྱི་མཇུག་ཐོགས་སུ་ངེས་འབྱེད་ཆ་མཐུན་མ་གཏོགས་གསུམ་དང་། ཁྱད་པར་ཆ་མཐུན་གྱི་མཇུག་ཐོགས་
སུ་ཉམས་པ་ཆ་མཐུན་མ་གཏོགས་པ་གསུམ་འབྱུང་ལ། ངེས་འབྱེད་ཆ་མཐུན་གྱི་མཇུག་ཐོགས་སུ་ནི་རྒྱུན་གྱི་སྒོ་
ནས་སྙོམས་འཇུག་ངེས་འབྱེད་ཆ་མཐུན་གཅིག་པུ་ལས་མི་འབྱུང་སྟེ། དེའི་མཇུག་ཐོགས་སུ་ཟག་མེད་འབྱུང་
ཡང་དེ་ནི་སྙོམས་འཇུག་དག་པ་བ་མ་ཡིན་པས་ཆ་མཐུན་བཞི་པོ་གོང་དུ་ཡང་མ་གཏོགས་པའི་ཕྱིར་དང་།
འདིར་ནི་ཆ་མཐུན་བཞི་པོ་གང་གི་མཇུག་ཐོགས་སུ་གང་འབྱུང་དཔྱོད་པའི་སྐབས་ཡིན་པའི་ཕྱིར་རོ། ། དེ་ལ་ཁོ་ན་
རེ། སྙོམས་འཇུག་གནས་པ་ཆ་མཐུན་ཡིན་ན་རང་གི་མཇུག་ཐོགས་དེ་མ་ཐག་ཏུ་སྙོམས་འཇུག་ངེས་འབྱེད་ཆ་
མཐུན་མི་འབྱུང་བས་ཁྱབ་པར་ཐལ། སྙོམས་འཇུག་གནས་པ་ཆ་མཐུན་གྱི་མཇུག་ཐོགས་སུ་སྙོམས་འཇུག་ངེས་
འབྱེད་ཆ་མཐུན་མི་འབྱུང་བའི་ཕྱིར་ཟེར་ན་མ་ཁྱབ། མ་གྲུབ་ན་དེར་ཐལ། འགྲེལ་པ་མངོན་པའི་རྒྱན་ལས།
གནས་པ་ཆ་མཐུན་གྱི་མཇུག་ཐོགས་སུ་ངེས་འབྱེད་ཆ་མཐུན་མ་གཏོགས་པ་གསུམ་དང། ཞེས་གསུངས་པའི་
ཕྱིར། རྩ་བར་འདོད་མི་ནུས་ཏེ། སྦྱོར་ལམ་བཟོད་པ་ཆེན་པོ་སྐད་ཅིག་མཐའ་མའི་ཡེ་ཤེས་དེ་སྙོམས་འཇུག་
གནས་པ་ཆ་མཐུན་གང་ཞིག དེའི་མཇུག་ཐོགས་དེ་མ་ཐག་ཏུ་སྙོམས་འཇུག་ངེས་འབྱེད་ཆ་མཐུན་འབྱུང་བའི་
ཕྱིར། དང་པོ་དེར་ཐལ། ལུགས་འདིར་ཐེག་པ་གསུམ་གྱི་སྦྱོར་ལམ་དྲོད་ཀྱི་ཡེ་ཤེས་སྐད་ཅིག་མ་དང་པོ་ནས་
སྦྱོར་ལམ་བཟོད་པ་ཆེན་པོ་སྐད་ཅིག་མཐའ་མའི་བར་གྱི་ཡེ་ཤེས་སྐད་ཅིག་མ་རྣམས་རེ་རེ་ནས་སྙོམས་འཇུག་
གནས་པ་ཆ་མཐུན་ཡིན་པའི་ཕྱིར། དེར་ཐལ། དེ་འདྲ་བའི་ཡེ་ཤེས་སྐད་ཅིག་མ་རེ་རེ་ནས་སྙོམས་འཇུག་
དག་པ་བ་གང་ཞིག རང་གི་མཇུག་ཐོགས་དེ་མ་ཐག་ཏུ་སྙོམས་འཇུག་དག་པ་བ་སྐྱེ་བ་དང་རྗེས་སུ་མཐུན་པའི་
རིགས་ཅན་ཡིན་པའི་ཕྱིར་རོ། ། རྟགས་རེ་རེ་ནས་སླའོ། ། རྩ་བའི་རྟགས་ཕྱི་མ་དེར་ཐལ། སྦྱོར་ལམ་བཟོད་པ་
ཆེན་པོ་སྐད་ཅིག་མཐའ་མའི་ཡེ་ཤེས་དེ་སྦྱོར་ལམ་ཆོས་མཆོག་སྐད་ཅིག་མ་གཅིག་པོ་དེ་དངོས་སུ་འདྲེན་བྱེད་གང་
ཞིག སྦྱོར་ལམ་ཆོས་མཆོག་སྐད་ཅིག་མ་གཅིག་པོ་དེ་སྙོམས་འཇུག་ངེས་འབྱེད་ཆ་མཐུན་ཡིན་པའི་ཕྱིར། ཕྱི་
544



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ། །
མ་དེར་ཐལ། དེ་རང་གི་མཇུག་ཐོགས་དེ་མ་ཐག་ཏུ་མཐོང་ལམ་སྐྱེ་བ་དང་རྗེས་སུ་མཐུན་པའི་སྙོམས་འཇུག་
ངེས་འབྱེད་ཆ་མཐུན་ཡིན་པའི་ཕྱིར་རོ། ། འོ་ན། ཆ་མཐུན་བཞི་པོ་ནང་ཕན་ཚུན་འགལ་ལམ་ཞེ་ན། དང་པོ་
གཉིས་ནི་འགལ་ཏེ། དེ་གཉིས་པོ་གཅིག་ལ་གཅིག་མིན་གྱིས་ཁྱབ་པའི་ཕྱིར་རོ། ། དེར་མ་ཟད་དེ་གཉིས་གང་
རུང་ཡིན་ན་ཕྱི་མ་གཉིས་པོ་གང་རུང་དང་འགལ་བས་ཁྱབ་ལ། ཆ་མཐུན་ཕྱི་མ་གཉིས་ནི་མི་འགལ་ཏེ། དེ་
གཉིས་ལ་མུ་བཞི་སྲིད་ཅིང་མུ་སོ་སོའི་མཚན་གཞི་ཡང་འཇོག་སླ་བའི་ཕྱིར། ཡང་སྙོམས་འཇུག་ངེས་འབྱེད་ཆ་
མཐུན་ནི་བདེན་པའི་རྣམ་པ་ཅན་དང་། ཁྱད་པར་ཆ་མཐུན་དང་གནས་པ་ཆ་མཐུན་གཉིས་ལ་བདེན་པའི་
རྣམ་པ་ཅན་ཡིན་མིན་གཉིས་ཀ་དང་། ཉམས་པ་ཆ་མཐུན་ལ་བདེན་པའི་རྣམ་པ་ཅན་མིན་དགོས་པ་སོགས་སོ་
སོའི་འཇོག་བྱེད་དང་བྱེད་ལས་ཀྱི་སྒོ་ནས་ཤེས་པའི་ཕྱིར། དེ་ལ་ཁོ་ན་རེ། སྦྱོར་ལམ་པའི་རྒྱུད་ཀྱི་ཆ་མཐུན་
བཞི་པོ་གང་རུང་ལ་བདེན་པའི་རྣམ་པ་ཅན་གྱིས་ཁྱབ་པར་ཐལ། སྦྱོར་ལམ་གྱི་ངོ་བོར་གྱུར་པའི་ཆ་མཐུན་བཞི་
པོ་གང་རུང་ལ་བདེན་པའི་རྣམ་པ་ཅན་གྱིས་ཁྱབ་པའི་ཕྱིར་ཟེར་ན་མ་ཁྱབ། མ་གྲུབ་ན་དེར་ཐལ། དེ་ལས་དྲོ་
བར་འགྱུར་བ་འབྱུང་། ། དེ་ནི་བདེན་བཞིའི་སྤྱོད་ཡུལ་ཅན། ། ཞེས་སོགས་གསུངས་པའི་ཕྱིར། འདོད་མི་ནུས་
ཏེ། ཉན་ཐོས་སྦྱོར་ལམ་པའི་རྒྱུད་ཀྱི་ཆ་མཐུན་བཞི་པོ་གང་རུང་ལ་བདེན་པའི་རྣམ་ཅན་གྱིས་མ་ཁྱབ་པའི་ཕྱིར་
ཏེ། དེའི་རྒྱུད་ཀྱི་སྙོམས་འཇུག་ཉམས་པ་ཆ་མཐུན་ལ་བདེན་པའི་རྣམ་ཅན་མ་ཡིན་པས་ཁྱབ་པའི་ཕྱིར། དེས་
ན་ཚོགས་ལམ་པ་མན་ཆད་ཀྱི་རྒྱུད་ལ་ངེས་འབྱེད་ཆ་མཐུན་མ་གཏོགས་གསུམ་དང་། སྦྱོར་ལམ་པའི་རྒྱུད་ལ་
ཁྱད་པར་ཆ་མཐུན་མ་གཏོགས་པའི་གསུམ་དང་། སྒོམ་ལམ་པ་དང་དགྲ་བཅོམ་པའི་རྒྱུད་ལ་ཆ་མཐུན་བཞི་
ཆར་ཡོད་པར་མངོན་ནོ། ། དེ་ལ་ཁོ་ན་རེ། ཆ་མཐུན་བར་པ་གཉིས་ཀྱི་མཇུག་ཐོགས་སུ་རང་སའི་ཉོན་མོངས་སྐྱེ་
བ་མེད་པར་ཐལ། དེ་གཉིས་ཀྱི་མཇུག་ཐོགས་དེ་མ་ཐག་ཏུ་རང་སའི་ཉོན་མོངས་སྐྱེ་བ་མེད་པའི་ཕྱིར་ཟེར་ན་མ་
ཁྱབ་སྟེ། ཁྱད་པར་ཆ་མཐུན་གྱི་རྗེས་སུ་རང་སའི་ཉོན་མོངས་སྐྱེ་བ་ལ་ཁྱད་པར་ཆ་མཐུན་དེ་ཉིད་གནས་པ་ཆ་
མཐུན་དང་། གནས་པ་ཆ་མཐུན་དེ་ཉིད་ཉམས་པ་ཆ་མཐུན་གྱི་ངོ་བོར་འཕོས་ནས་དེའི་མཇུག་ཐོགས་དེ་མ་
ཐག་རང་སའི་ཉོན་མོངས་མངོན་དུ་འགྱུར་བ་འདྲ་ཞིང་། དེ་བཞིན་དུ་གནས་པ་ཆ་མཐུན་གྱི་རྗེས་སུ་ཉོན་
མོངས་སྐྱེ་བ་ན་ཡང་གནས་པ་ཆ་མཐུན་དེ་ཉིད་ཉམས་པ་ཆ་མཐུན་གྱི་ངོ་བར་འཕོས་ནས་དེའི་མཇུག་ཐོགས་དེ་མ་
ཐག་རང་སའི་ཉོན་མོངས་མངོན་དུ་འགྱུར་བར་ཤེས་པར་བྱའོ། ། དེས་ན་ཉམས་པ་ཆ་མཐུན་གྱི་མཇུག་ཐོགས་དེ་
545



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མ་ཐག་མངོན་དུ་གྱུར་པའི་ཉོན་མོངས་ལ་རང་སའི་ཉོན་མོངས་སུ་ངེས་སམ་སྙམ་སྟེ། ཉམས་པ་ཆ་མཐུན་གྱི་
སྙོམས་འཇུག་དེ་མཉམ་བཞག་གི་ས་པ་གང་ཞིག རང་སའི་མཉམ་བཞག་གི་མཇུག་ཐོགས་དེ་མ་ཐག་ས་གཞན་
གོང་འོག་གི་ཉོན་མོངས་མངོན་དུ་གྱུར་མི་ནུས་སམ་སྙམ་ཡང་དཔྱད་དོ། ། དེ་བཞིན་དུ་སྙོམས་འཇུག་ཉོན་མོངས་
ཅན་གྱིས་གཟིར་བའམ་དེ་ལ་སྙོམས་པར་འཇུག་པ་ལ་ཡང་། དེའི་སྔོན་དུ་སྙོམས་འཇུག་ཉམས་པ་ཆ་མཐུན་ལ་
སྙོམས་པར་འཇུག་དགོས་སམ་སྙམ་མོ། ། ཟག་མེད་ལས་ལྡང་བའི་རྗེས་སུ་ནི་ཉམས་པ་ཆ་མཐུན་མ་གཏོགས་པའི་
གསུམ་པོ་ཅི་རིགས་འབྱུང་བར་བཤད་དོ། །
ཐོད་རྒལ་གྱི་སྙོམས་འཇུག་གི་སྦྱོར་བ་བསྟན་པ།
ས་བརྒྱད་རྣམ་གཉིས་འབྲེལ་བ་དང༌། ། ཞེས་སོགས་ཀྱི་སྐབས་སུ་ཐོད་རྒལ་གྱི་སྙོམས་འཇུག་གི་སྦྱོར་བ་
བསྟན་པ་སྟེ། དེ་ལ་སྙོམས་པར་འཇུག་པའི་གཞི་ནི། ཟག་བཅས་བསམ་གཏན་བཞི་དང་གཟུགས་མེད་བཞི་
སྟེ་ས་བརྒྱད་དང་། ཟག་མེད་ལ་སྲིད་རྩེ་མ་གཏོགས་པའི་ས་བདུན་ཏེ། བསྡུ་ན་ཟག་བཅས་ཟག་མེད་རྣམ་པ་
གཉིས་སོ། དེ་དག་ལ་སྙོམས་པར་འཇུག་ཚུལ་ལ། སྦྱོར་བ་དང་དངོས་གཞི་གཉིས། སྦྱོར་བ་ལ་ཡང་རིང་
སྦྱོར་དང་ཉེ་སྦྱོར་གཉིས་ལས། དང་པོ་ལ། ཟག་བཅས་ཟག་མེད་མི་སྤེལ་བ་མ་ཟད་རིས་མཐུན་གྱི་ས་ཡང་མ་
བོར་བར་ཟག་བཅས་བསམ་གཏན་དང་པོ་ནས་སྲིད་རྩེའི་བར་ལུགས་མཐུན་དུ་ས་བརྒྱད་པོ་རེ་རེ་ནས་གོ་རིམ་
བཞིན་སོང་སྟེ་སྙོམས་པར་འཇུག་ཅིང་། སླར་ཡང་སྲིད་རྩེ་ནས་བསམ་གཏན་དང་པོའི་བར་ལུགས་མི་མཐུན་དུ་
ཡང་གོ་རིམ་བཞིན་འོངས་ནས་སྙོམས་པར་འཇུག་པ་དང་། དེ་བཞིན་དུ་ཟག་མེད་ས་བདུན་པོ་ལ་ཡང་ལུགས་
འབྱུང་དང་ལུགས་ལྡོག་ཏུ་རེ་རེ་བཞིན་སྙོམས་པར་འཇུག་པ་ཡིན་ལ། དེའི་རྗེས་སུ་ཉེ་བའི་སྦྱོར་བ་ལ་རིས་
མཐུན་གྱི་ས་རེ་རེ་བོར་བ་སྟེ། ཟག་བཅས་བསམ་གཏན་དང་པོ་ནས་གསུམ་པ་དང་། དེ་ནས་ནམ་མཁའ་
མཐའ་ཡས། དེ་ནས་ཅི་ཡང་མེད་པའི་སྐྱེ་མཆེད་ལ་སྙོམས་པར་འཇུག་པའི་བར་ས་རེ་རེ་བརྒལ་ནས་ལུགས་
མཐུན་དུ་ཡར་སོང་བ་དང་། དེ་བཞིན་དུ་ཅི་ཡང་མེད་པའི་སྐྱེ་མཆེད་ནས་བསམ་གཏན་དང་པོའི་བར་ལུགས་
མི་མཐུན་དུ་ཡང་ས་རེ་རེ་རྒལ་ནས་མར་འོངས་པ་དང་། དེ་བཞིན་དུ་ཟག་མེད་ཀྱི་བསམ་གཏན་དང་པོ་ནས་
གསུམ་པ་སོགས་ལུགས་འབྱུང་ལུགས་ལྡོག་གཉིས་ཀར་ས་རེ་རེ་བོར་སྟེ་སྙོམས་པར་འཇུག་པའི་སྒོ་ནས་བྱང་བར་
546



སྙོམས་འཇུག་བསྟན་པ་ཞེས་བྱ་བ་གནས་བརྒྱུད་པའི་རྣམ་པར་བཤད་པ་བཞུགས་སོ།
བྱེད་པའོ།། །།
རིས་མི་མཐུན་པ་གསུམ་པར་འགྲོ། ། ཞེས་སོགས་ཀྱིས་ཐོད་རྒལ་གྱི་དངོས་གཞི་བསྟན་པ་སྟེ། དེ་ལྟར་
སྦྱོར་བ་རྣམས་ལ་གོམས་པར་བྱས་པ་ལས། གང་གི་ཚེ་ཟག་བཅས་ཀྱི་བསམ་གཏན་དང་པོ་ནས། ཟག་མེད་
ཀྱི་བསམ་གཏན་གསུམ་པ་དང་། དེ་ནས་ཟག་བཅས་ཀྱི་ནམ་མཁའ་མཐའ་ཡས། དེ་ནས་ཟག་མེད་ཀྱི་ཅི་
ཡང་མེད་པའི་སྐྱེ་མཆེད་ཀྱི་བར་ལུགས་མཐུན་དུ་ས་རེ་རེ་རྒལ་ཞིང་རིས་མི་མཐུན་པ་གསུམ་པ་ལ་སྙོམས་པར་
འཇུག་པ་དང་། ཡང་ཟག་བཅས་ཀྱི་ཅི་ཡང་མེད་པའི་སྐྱེ་མཆེད་ནས་ཟག་མེད་ཀྱི་བསམ་གཏན་དང་པོའི་བར་
ལུགས་མི་མཐུན་དུ་ས་རེ་རེ་རྒལ་ནས་རིས་མི་མཐུན་པ་གསུམ་པར་འགྲོ་བ་དང་། དེ་བཞིན་དུ་ཟག་མེད་ཀྱི་
བསམ་གཏན་དང་པོ་ནས། ཟག་བཅས་ཀྱི་ཅི་ཡང་མེད་པའི་སྐྱེ་མཆེད་ཀྱི་བར་དང་། ཡང་ཟག་མེད་ཀྱི་ཅི་
ཡང་མེད་པའི་སྐྱེ་མཆེད་ནས། ཟག་བཅས་ཀྱི་བསམ་གཏན་དང་པོའི་བར་སྟེ་ལུགས་འབྱུང་ལུགས་ལྡོག་གཉིས་
ཀར་ས་རེ་རེ་རྒལ་ཞིང་རིས་མི་མཐུན་གསུམ་པར་འགྲོ་བ་སྟེ། དེ་ལྟར་ཟག་བཅས་ཟག་མེད་རིས་མི་མཐུན་པ་
གསུམ་པར་འགྲོ་བའི་སྒོ་ནས་སྤེལ་མར་སྙོམས་པར་འཇུག་ནུས་པ་དེའི་ཚེ་ཐོད་རྒལ་གྱི་སྙོམས་འཇུག་དངོས་གཞི་
གྲུབ་པ་ཡིན་ནོ། ། དེས་མཚོན་ཏེ་ཟག་བཅས་ཀྱི་བསམ་གཏན་གཉིས་པ་ནས་ཟག་བཅས་རྣམ་ཤེས་ཀྱི་བར་ལུགས་
མཐུན་དང་། ཡང་ཟག་མེད་ཀྱི་རྣམ་ཤེས་ནས་ཟག་མེད་ཀྱི་བསམ་གཏན་གཉིས་པའི་བར་ལུགས་མི་མཐུན་དུ་
ས་རེ་རེ་རྒལ་ནས་རིས་མི་མཐུན་པ་གསུམ་པར་འགྲོ་བ་དང་། དེ་བཞིན་དུ་ཟག་མེད་ཀྱི་བསམ་གཏན་གཉིས་པ་
ནས་ཟག་བཅས་སྲིད་རྩེའི་བར་ལུགས་མཐུན་དང་། ཡང་ཟག་བཅས་སྲིད་རྩེ་ནས་ཟག་མེད་ཀྱི་བསམ་གཏན་
གཉིས་པའི་བར་ལུགས་མི་མཐུན་དུ་ས་རེ་རེ་རྒལ་ནས་རིས་མི་མཐུན་པ་གསུམ་པར་འགྲོ་བའི་ཐོད་རྒལ་གྱི་དངོས་
གཞི་སོགས་ཀྱང་ཤེས་པར་བྱ་ལ། དེས་ན་ཟག་བཅས་ཀྱི་བསམ་གཏན་གཉིས་པ་ནས་ལུགས་མཐུན་དུ་འགྲོ་བའི་
ཚེ་ཟག་བཅས་ཀྱི་རྣམ་ཤེས་ཡན་རིས་མི་མཐུན་པ་གསུམ་པར་འགྲོ་བ་མེད་པ་དང་། ཟག་མེད་ཀྱི་བསམ་གཏན་
གཉིས་པ་ནས་སྲིད་རྩེའི་བར་སོང་ནས་ལུགས་ལྡོག་གི་ཚེ་སླར་ཡང་ཟག་བཅས་སྲིད་རྩེ་ལ་སྙོམས་པར་འཇུག་དགོས་
པ་ཡང་། སྲིད་ཚེའི་ས་པའི་ཟག་མེད་མེད་པའི་གནད་ཀྱི་ཡིན་ལ། འདི་ཐད་འགྲེལ་པ་མངོན་པའི་རྒྱན་དུ།
ཟག་བཅས་ཟག་མེད་ཀྱི་བསམ་གཏན་གཉིས་པ་ནས་སྲིད་རྩེའི་བར་དང་། སྲིད་རྩེ་ནས་གཉིས་པའི་བར་ལུགས་
མཐུན་དང་ལུགས་མི་མཐུན་པ་ས་རེ་རེ་རྒལ་ནས་རིས་མི་མཐུན་པ་གསུམ་པར་འགྲོ་བའི་ཐོད་རྒལ་ལ་སོགས་
547



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
པའང་སྦྱར་ཏེ་ཤེས་པར་བྱའོ། ། ཞེས་གསུངས་པའི་དོན་ནང་བསྲེས་ཀྱི་སྙོམས་པར་འཇུག་ཚུལ་དང་ཡར་འོངས་
མར་འོངས་ཀྱི་མཚམས་འཛིན་ལུགས་སོགས་གོང་དུ་བཤད་མ་ཐག་པ་ལྟར་ལས། ཟག་བཅས་ཀྱི་རྣམ་ཤེས་ནས་
ཅི་ཡང་མེད་རྒལ་ཏེ་སྲིད་རྩེར་འགྲོ་བ་ཐོད་རྒལ་གྱི་དངོས་གཞིར་བསྟན་པ་མ་ཡིན་ཏེ། ཟག་བཅས་ཀྱི་རྣམ་ཤེས་
ནས་སྲིད་རྩེར་འགྲོ་བ་རིས་མི་མཐུན་གྱི་གསུམ་པར་འགྲོ་བ་མ་ཡིན་པའི་ཕྱིར་རོ། ། འོ་ན། ཟག་བཅས་བསམ་
གཏན་དང་པོ་ནས་ཟག་མེད་གསུམ་པར་འགྲོ་བ་སོགས་ཀྱི་ཚེ་དང་པོ་ཟག་བཅས་ནས་ཅི་ཡང་མེད་ཟག་མེད་ཀྱི་
བར་གྱི་དངོས་གཞི་རྣམས་རེ་རེ་ནས་ཐོད་རྒལ་གྱི་དངོས་གཞི་ཡིན་ནམ་ཞེ་ན་མ་ཡིན་ཏེ། དེའི་ཚེ་གསུམ་པ་ཟག་
མེད། ནམ་མཁའ་ཟག་བཅས། ཅི་ཡང་མེད་ཟག་མེད་རྣམས་རེ་རེ་ནས་ཐོད་རྒལ་གྱི་དངོས་གཞི་ཡིན་གྱི།
ཐོག་མའི་ཟག་བཅས་ཀྱི་བསམ་གཏན་དང་པོ་དེ་གང་ལས་ཐོད་མ་རྒལ་བས་ཐོད་རྒལ་གྱི་དངོས་གཞི་མ་ཡིན་པའི་
ཕྱིར་རོ། ། དེས་ཡར་འོངས་མར་འོངས་ཀྱི་ཐོག་མའི་དངོས་གཞི་ཟག་བཅས་ཟག་མེད་མཐའ་དག་ལ་འདྲ་བ་ཡིན་
ནོ། ། དེ་ལ་ཁོ་ན་རེ། ཐོད་རྒལ་གྱི་དངོས་གཞི་ལ་བསམ་གཟུགས་བརྒྱད་ཀའི་དངོས་གཞི་མེད་པར་ཐལ། དེ་
ལ་བསམ་གཏན་དང་པོའི་དངོས་གཞི་མེད་པའི་ཕྱིར་ཟེར་ན་རྟགས་མ་གྲུབ་སྟེ། དེའི་ཚེ་མར་འོངས་མཐའི་དང་
པོའི་དངོས་གཞི་ཟག་བཅས་ཟག་མེད་གཉིས་ཀ་རིས་མི་མཐུན་པ་གསུམ་པར་འགྲོ་བའི་ཐོད་རྒལ་གྱི་དངོས་གཞི་
དངོས་ཡིན་པའི་ཕྱིར་ཏེ། འགྲེལ་པ་མངོན་པའི་རྒྱན་ལས། དེ་ལྟར་ཟག་བཅས་སམ་ཟག་མེད་རིས་མི་མཐུན་
གསུམ་པར་འགྲོ་བ་སྟེ་སྤེལ་མར་སྙོམས་པར་འཇུག་ནུས་པ་དེའི་ཚེ་ཐོད་རྒལ་གྱི་སྙོམས་འཇུག་དངོས་གཞི་གྲུབ་པ་
ཡིན་ནོ། ། ཞེས་གསུངས་པའི་ཕྱིར། འོ་ན་ཟག་བཅས་བསམ་གཏན་དང་པོ་ནས་རིས་མི་མཐུན་པ་གསུམ་པར་
འགྲོ་བའི་ཐོད་རྒལ་གྱི་དངོས་གཞི་དེ་གང་ལས་ཐོད་རྒལ་བ་ཡིན་ཞེ་ན། དེ་འདྲ་བའི་ཐོད་རྒལ་གྱི་དངོས་གཞི་ལ་
གནས་པའི་གང་ཟག་དེའི་རྒྱུད་ཀྱི་ཟག་བཅས་ཟག་མེད་ཀྱི་གཉིས་པའི་དངོས་གཞི་མ་འོངས་པ་སྐྱེ་བའི་ཆོས་ཅན་
དེ་ལས་ཐོད་རྒལ་བ་ཡིན་གྱི། དེ་འདས་པ་དང་ད་ལྟར་བ་གཉིས་ལས་ནི་ཐོད་རྒལ་བ་མ་ཡིན་ཏེ། འདས་པ་ནི་
འགག་ཟིན་ཅིང་སླར་སྐྱེ་བའི་ནུས་པ་དང་མི་ལྡན་པས་ཐོད་རྒལ་གྱི་དགོས་པ་མི་འགྲུབ་ལ། ད་ལྟར་བ་མངོན་དུ་
གྱུར་ན་དེ་མངོན་དུ་བྱས་པར་རིས་མི་མཐུན་པ་གསུམ་པར་འགྲོ་བའི་དོན་མ་ཚང་བའི་ཕྱིར་རོ། ། དེས་གཞན་
ལའང་སྦྱར་ནས་ཤེས་པར་བྱ་དགོས་སོ། ། ཐོད་རྒལ་གྱི་སྙོམས་འཇུག་དེའི་ལུས་རྟེན་ནི་གླིང་གསུམ་གང་རུང་གི་
སྐྱེས་པ་བུད་མེད་ཀྱི་རྟེན་དང་། གང་ཟག་ནི་ཉོན་མོངས་མེད་ཅིང་དབང་པོ་རྣོ་བས་གཉིས་ཀའི་ཆ་ལས་རྣམ་
ཆསs
548



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
གྲོལ་གྱི་དགྲ་བཅོམ་ཁོ་ནས་བསྐྱེད་པར་བྱེད་པ་ཡིན་གྱི། དེ་ལས་གཞན་སློབ་པ་དབང་རྣོན་རྣམས་ཏིང་ངེ་
འཛིན་ལ་དབང་འབྱོར་ཡང་ཉོན་མོངས་མེད་པ་མ་ཡིན་ལ། དུས་ཀྱི་རྣམ་གྲོལ་གྱི་དགྲ་བཅོམ་རྣམས་ཉོན་མོངས་
མེད་པ་ཡིན་ཡང་དབང་པོ་རྟུལ་བས་ཏིང་ངེ་འཛིན་ལ་དབང་མ་འབྱོར་བའི་ཕྱིར། སངས་རྒྱས་རྣམས་ཀྱི་ཐོད་
རྒལ་གྱི་ཚུལ་ཡང་འདི་ཉིད་ལྟར་ཡིན་པ་ལུགས་འདིར་འདོད་ལ། གྲུབ་མཐའ་གོང་མའི་ཐོད་རྒལ་གྱི་སྙོམས་
འཇུག་འདོད་ཚུལ་ནི་དེ་ལས་གཞན་དུ་ཤེས་སོ། ། །
བས
བསམ་གཏན་དང་གཟུགས་མེད་ཀྱི་དངོས་གཞིའི་ལུས་རྟེན་དང་དམིགས་པ་བཤད་པ།
བསམ་གཏན་གཟུགས་མེད་རང་དང་ནི། ། ཞེས་སོགས་ཀྱི་སྐབས་སུ། འོ་ན། གོང་དུ་བཤད་པའི་
བསམ་གཏན་དང་གཟུགས་མེད་ཀྱི་སྙོམས་འཇུག་དེ་དག་གི་ལུས་རྟེན་ཇི་ལྟ་བུ་ཞེ་ན། ཟག་བཅས་ཀྱི་བསམ་
གཏན་དང་གཟུགས་མེད་ཀྱི་སྙོམས་འཇུག་དེ་དག་ཐམས་ཅད་ནི་རང་ས་དང་འོག་སའི་རྟེན་གང་རུང་ཁོ་ན་ལ་
མངོན་དུ་བྱེད་ཀྱི། གོང་སའི་རྟེན་ལ་འོག་སའི་སྙོམས་འཇུག་མངོན་དུ་མི་བྱེད་དེ། རང་ས་ན་སྙོམས་འཇུག་
མཆོག་ཡོད་བཞིན་དུ་འོག་མའི་དམན་པས་དགོས་པ་མེད་པའི་ཕྱིར། དེས་ན་སྲིད་རྩེའི་སྙོམས་འཇུག་ནི་རང་ས་
ནས། འོག་མ་འདོད་པའི་རྟེན་གྱི་བར་མངོན་དུ་བྱེད་པ་ཡོད་པས་ས་དགུ་པ་ཅན་ཡིན་པ་ནས། བསམ་
གཏན་དང་པོའི་སྙོམས་འཇུག་རང་ས་དང་འདོད་པའི་རྟེན་ཁོ་ན་ལ་མངོན་དུ་བྱེད་པས་ས་གཉིས་པ་ཅན་ཡིན་
པའི་བར་ཤེས་པར་བྱའོ། ། དེ་བཞིན་དུ་ཟག་མེད་ཀྱི་བསམ་གཏན་གཟུགས་མེད་ཀྱི་དངོས་གཞི་རྣམས་ཀྱང་ཕལ་
ཆེ་བ་རང་ས་དང་འོག་ས་གང་རུང་གི་རྟེན་ལ་མ་གཏོགས་གོང་སའི་རྟེན་ལ་མངོན་དུ་མི་བྱེད་པ་ཟག་བཅས་དང་
མཚུངས་ལ། དམིགས་གསལ་སྲིད་རྩེའི་རྟེན་ཅན་གྱི་འཕགས་པ་ཕྱིར་མི་འོང་གིས་ནི་ཅི་ཡང་མེད་ཀྱི་སྙོམས་
འཇུག་ཟག་མེད་མངོན་དུ་བྱས་ནས་སྲིད་རྩེའི་ཟག་པ་ཟད་པར་བྱེད་པ་ཡིན་ཏེ། སྲིད་རྩེའི་རང་ས་ན་ཟག་མེད་
ཀྱི་ལམ་མེད་པའི་ཕྱིར་དང་། ཅི་ཡང་མེད་ཀྱི་སྙོམས་འཇུག་ཟག་མེད་དེ་སྲིད་རྩེ་ལ་ཐག་ཉེ་བའི་ཕྱིར་རོ། ། དེས་
ན་གོང་སའི་རྟེན་ལ་འོག་སའི་སྙོམས་འཇུག་མངོན་དུ་བྱེད་པ་ཡོད་པར་ཐལ། སྲིད་རྩེའི་རྟེན་ལ་ཅི་ཡང་མེད་ཀྱི་
སྙོམས་འཇུག་མངོན་དུ་བྱེད་པ་ཡོད་པའི་ཕྱིར། དེར་ཐལ། སྲིད་རྩེའི་འཕགས་པས་ཅི་ཡང་མེད་ཀྱི་སྙོམས་
འཇུག་ཟག་མེད་མངོན་དུ་བྱེད་པའི་ཕྱིར། ཟེར་ན། དེ་ནི་དམིགས་གསལ་ཡིན་པས་མ་ཁྱབ་ཞེས་བརྗོད་ན་རྩ་
549



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
R
བའི་ཚིག་ཟིན་ཐམས་ཅད་དང་མི་འགལ་བར་འགྱུར་རོ། ། ཡང་སྲིད་རྩེ་ལས་གཞན་བསམ་གཏན་གཉིས་པ་ཡན་
ཆད་ཀྱི་རྟེན་ཅན་གྱི་འཕགས་པ་རྣམས་ཀྱིས་རང་སའི་རྟེན་ལ་འོག་སའི་སྙོམས་འཇུག་ཟག་མེད་མངོན་དུ་མི་བྱེད་
ཀྱང་དེ་དག་དང་ལྡན་པར་ནི་འདོད་དགོས་ཏེ། འཕགས་པ་དེ་དག་གིས་སྔར་འོག་སའི་སྙོམས་འཇུག་ཟག་མེད་
ཐོབ་པ་ནི་གང་ཞིག དེས་ན་ཟག་མེད་ཀྱི་གཏོང་རྒྱུ་ལ། འབྲས་བུ་ཐོབ་སྦྱངས་ཉམས་པ་ལས། ། ཞེས་པ་མ་
གཏོགས་ས་འཕོས་པས་གཏོང་བ་མ་བཤད་པའི་ཕྱིར་རོ། །
སྲེད་བཅས་རང་གི་སྲིད་ལ་དམིགས། ། ཞེས་ སོགས་ཀྱི་སྐབས་སུ། འོ་ན་སྙོམས་འཇུག་དེ་དག་གི་
དམིགས་པ་གང་ཞེ་ན། སྲེད་པ་དང་བཅས་པའི་སྙོམས་འཇུག་ཉོན་མོངས་ཅན་རྣམས་ནི་རང་རང་གི་ས་པའི་
སྲེད་པ་ཟག་བཅས་ཀྱི་ཕུང་པོ་ཁོ་ན་ལ་དམིགས་པ་ཡིན་གྱི་འོག་ས་དང་གོང་ས་ལ་མི་དམིགས་ཏེ། ས་གོང་འོག་
རང་རང་གི་སྲེད་པས་ཡོངས་སུ་བཅད་པའི་ཕྱིར། དེས་ན་ས་གང་གི་སྲེད་པ་ཡིན་པ་དེ་ནི་ས་དེ་ཁོ་ན་ལ་རྒྱས་
པར་འགྱུར་པ་ལས་ས་གཞན་ལ་མ་ཡིན་པར་ཤེས་དགོས་ལ། ཡང་། བསམ་གཏན་དང་པོ་གསུམ་ལ་གནས་
གསུམ་གསུམ་དང་། བཞི་པ་ལ་གནས་བརྒྱད་ཡོད་པ་རྣམས་ནི་གནས་ལྟག་འོག་ཏུ་འདུག་པའི་ཁྱད་པར་ལས་
གཞན་དང་པོའི་གནས་གསུམ་དང་པོར་ས་གཅིག་པ་ནས། བཞི་པའི་གནས་བརྒྱད་བཞི་པར་ས་མཚུངས་པའི་
བར་དུ་ཡིན་ལ། དེས་ན་ས་གཅིག་པའི་གནས་གོང་འོག་རྣམས་ཀྱི་སྲེད་པ་ནི་ནང་ཕན་ཚུན་དུ་ཡང་རྒྱས་པ་ཡོད་
པར་འདོད་དགོས་ཏེ། དེ་ལྟ་མིན་ན་དེ་དག་ཀྱང་ས་ཐ་དད་དུ་འགྱུར་བའི་ཕྱིར་རོ། །
བསམ་གཏན་དགེ་ཡུལ་ཡོད་དགུ་ཡིན། ། ཞེས་དང་། གཟུགས་མེད་དངོས་གཞི་དགེ་རྣམས་ཀྱི། ། ཞེས་
སོགས་ཀྱི་དོན་ནི་སྔར་གོང་དུ་ཡང་འགའ་ཞིག་ཙམ་བཤད་པ་ལྟར་ཏེ། བསམ་གཏན་གྱི་དངོས་གཞི་དག་པ་
བའི་ཡུལ་དུ་ནི་ཟག་བཅས་ཟག་མེད་ཀྱི་ཆོས་ཡོད་དོ་ཅོག་ཐམས་ཅད་ཅི་རིགས་པའི་ཚུལ་དུ་འགྱུར་བ་ཡིན་ལ།
བསམ་གཏན་གྱི་དངོས་གཞི་ཟག་མེད་ཀྱི་ཡུལ་དུ་ནི་ཟག་བཅས་སྡུག་ཀུན་གཉིས་དང་། ཟག་མེད་འགོག་ལམ་
གཉིས་ཏེ་བདེན་བཞིས་བསྡུས་པའི་ཆོས་ཡོད་རྒུ་ཅོག་ཐམས་ཅད་ཅི་རིགས་པའི་ཚུལ་དུ་འགྱུར་རོ། ། གཟུགས་མེད་
ཀྱི་ཉེར་བསྡོགས་རྣམས་ཀྱིས་འོག་སའི་ཟག་བཅས་ལ་དམིགས་ཀྱང་། དངོས་གཞིའི་དག་པ་ཟག་བཅས་ཟག་
མེད་ཐམས་ཅད་ཀྱིས་འོག་ སའི་ཟག་བཅས་སྤྱོད་ཡུལ་དུ་མི་བྱེད་དེ། གཟུགས་མེད་ཀྱི་དངོས་གཞི་རྣམས་
དམིགས་པ་ལས་ངེས་པར་འབྱུང་བ་ཡིན་པའི་ཕྱིར་རོ། ། གོང་སའི་ཟག་བཅས་ལ་དམིགས་པ་ནི་ངེས་པར་ཡོད་དེ།
550



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
གཟུགས་མེད་དང་པོ་གསུམ་པོ་གང་རུང་གི་དངོས་གཞིའི་ངོ་བོར་གྱུར་པའི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་
གྱི་ཡུལ་དུ་གྱུར་པའི་ཟག་བཅས་ལ་སྲིད་རྩེའི་ཟག་བཅས་ཀྱིས་ཁྱབ་པ་གོང་དུ་ཟག་མེད་ས་དགུ་ལ་བརྟེན་པའི་སྒོམ་
ལམ་རྡོ་རྗེ་ལྟ་བུའི་ཏིང་ངེ་འཛིན་སུམ་བརྒྱ་བརྒྱད་ཅུ་རྩ་བཞིར་འབྱུང་བས་ཤེས་པ་གང་ཞིག ། དེ་ལ་བརྟེན་ནས་
སྲིད་ཉོན་དང་པོ་བརྒྱད་ཀྱི་དངོས་གཉེན་དུ་གྱུར་པའི་གཟུགས་མེད་དང་པོ་གསུམ་པོ་གང་རུང་གི་དངོས་གཞི་ཟག་
མེད་ཀྱི་ཡུལ་ཟག་བཅས་ཀྱང་སྲིད་རྩེའི་ཟག་བཅས་སུ་འགྲུབ་པའི་ཕྱིར་དང་། བཤད་མ་ཐག་པའི་ཟག་མེད་ཀྱི་
ལམ་དེ་དག་འདྲེན་བྱེད་ཀྱི་གཟུགས་མེད་དང་པོ་གསུམ་གྱི་སྙོམས་འཇུག་ངེས་འབྱེད་ཆ་མཐུན་གྱིས་ཀྱང་ཟག་
བཅས་ལ་དམིགས་ན་སྲིད་རྩེའི་ཟག་བཅས་ལ་དམིགས་དགོས་པ་འདྲ་བས་གཟུགས་མེད་དངོས་གཞི་ཟག་བཅས་
ཀྱི་ཡུལ་ལའང་གོང་སའི་ཟག་བཅས་ཡོད་པར་མངོན་ནོ། ། གཟུགས་མེད་ཀྱི་དངོས་གཞི་ཟག་མེད་རྣམས་ཀྱིས་འོག་
སའི་ལམ་ཟག་མེད་ལ་དམིགས་པ་ནི་ཡོད་དེ། ས་དགུའི་ལམ་ནི་ཕན་ཚུན་དུ། ། ཞེས་པའི་ཚུལ་གྱིས་སོ། །
གཟུགས་མེད་ཀྱི་དངོས་གཞི་ཉོན་མོངས་ཅན་ཡང་ཡོད་ཀྱི་དེའི་ཚུལ་ནི་བསམ་གཏན་གྱི་ཉོན་མོངས་ཅན་དང་
མཚུངས་སོ། །
ཟག་པ་མེད་པས་ཉོན་མོངས་རྣམས། ། ཞེས་སོགས་ཀྱི་སྐབས་སུ། བསམ་གཏན་དང་གཟུགས་མེད་ཀྱི་
དངོས་གཞི་ཟག་མེད་རྣམས་ཀྱིས་ནི་རང་ས་དང་གོང་སའི་ཉོན་མོངས་སྤོང་བར་བྱེད་ལ། ཉེར་བསྡོགས་དག་པ་
བ་རྣམས་ཀྱིས་ཀྱང་རང་རང་གི་འོག་སའི་ཉོན་མོངས་སྤོང་བར་བྱེད་ཀྱི། དངོས་གཞི་དག་པ་བ་རྣམས་ཀྱིས་ནི་
ཉོན་མོངས་ཀྱི་སྤོང་གཉེན་མི་བྱེད་དེ། འོག་སའི་ཉོན་མོངས་ནི་ཉེར་བསྡོགས་ཀྱི་སྤོང་བར་བྱེད་ལ། རང་ས་
དང་གོང་སའི་ཉོན་མོངས་ནི་སྤོང་མི་ནུས་པའི་ཕྱིར་རོ། །
ཉེར་བསྡོགས་བརྒྱད་བཤད་པ།
།
དེ་དག་ལ་ནི་ཉེར་བསྡོགས་བརྒྱད། ། ཞེས་སོགས་ཀྱི་སྐབས་སུ། འོ་ན། ཉེར་བསྡོགས་ཇི་ལྟ་བུ་ཞེ་ན།
དངོས་གཞིའི་སྙོམས་འཇུག་བརྒྱད་ཡོད་པ་ལྟར། དེ་དག་ལ་འཇུག་པར་བྱེད་པའི་ཉེར་བསྡོགས་ཀྱང་བརྒྱད་
ཡོད་ལ། དེ་ལ་ཡང་དངོས་བཏགས་མ་ཕྱེ་ན་མཉམ་པར་བཞག་མ་བཞག་གཉིས་དང་། ཉོན་མོངས་ཅན་ཡང་
ཡོད་པར་འདོད་ཀྱང་། དངོས་བཏགས་ཕྱེ་ན་ཉེར་བསྡོགས་དངོས་ལ་ནི་ཉོན་མོངས་ཅན་སོགས་མེད་དེ། དེ་
551



ཅས་པའ
མ་བ་
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དག་ནི་འོག་ས་ལ་འདོད་ཆགས་དང་བྲལ་བྱེད་ཀྱི་གཉེན་པོ་ཡིན་ན། ཉོན་མོངས་ཅན་ནི་གཉེན་པོར་མི་རུང་
བའི་ཕྱིར། དེས་ན་མི་ལྕོགས་མེད་ཟག་མེད་མ་གཏོགས་པའི་ཉེར་བསྡོགས་རྣམས་ཀྱི་ངོ་བོ་ནི་དག་པ་ཁོ་ན་ཡིན་
ལ། དེ་ཡང་འོག་ས་ལ་ཡིད་འབྱུང་བ་དང་མ་བྲལ་ཞིང་འབད་པས་དྲང་བར་བྱ་བ་ཡིན་པའི་ཕྱིར་ན། ཚོར་བ་
ཡང་བཏང་སྙོམས་ཁོ་ན་དང་བཅས་པ་ལས་གཞན་མེད་དོ། ། ཉེར་བསྡོགས་ཉོན་མོངས་ཅན་མཉམ་བཞག་མ་ཡིན་
པས་ནི་ཉིང་མཚམས་སྦྱོར་སེམས་ཀྱང་བྱེད་པ་ཡོད་པར་འདོད་ལ། སློབ་དཔོན་ཁ་ཅིག་བསམ་གཏན་དང་པོའི་
ཉེར་བསྡོགས་མི་ལྕོགས་མེད་ལའང་རོ་མྱང་ལྡན་ཡོད་པར་འདོད་ཀྱང་སྐབས་འདིར་རང་ལུགས་སུ་ཁས་མི་ལེན་ཏེ།
འདི་ཁའི་མཇུག་ཏུ་རྩ་བར། དང་པོ་འཕགས་པའང་ཁ་ཅིག་གསུམ། ། ཞེས་དང་པོའི་ཉེར་བསྡོགས་མི་ལྕོགས་
མེད་ལ་དག་པ་བ་ཡོད་པར་མ་ཟད་འཕགས་པ་ཟག་མེད་ཀྱི་ལམ་ཡང་ཡོད་པ་རང་ལུགས་སུ་བསྟན་ནས། ཁ་
ཅིག་གིས་རོ་མྱང་ལྡན་དང་གསུམ་ཡང་ཡོད་པར་འདོད་དོ་ཞེས་གཞན་ལུགས་སུ་བསྟན་པའི་ཕྱིར། མཉམ་པར་
མ་བཞག་པའི་ཉེར་བསྡོགས་ཉོན་མོངས་ཅན་དེ་ས་བརྒྱད་པོ་ཐམས་ཅད་ན་ཡོད་པར་འདོད་དགོས་ཀྱང་། དེ་
ཐམས་ཅད་ཉེར་བསྡོགས་བཏགས་པ་བ་ལས་དངོས་སུ་འདོད་མི་རིགས་ཏེ་གནོད་བྱེད་མང་དུ་འཇུག་པས་སོ། །
བསམ་གཏན་དང་པོའི་ཉེར་བསྡོགས་ལས་གཞན་པའི་ས་ལྷག་མ་བདུན་གྱི་ཉེར་བསྡོགས་ནི་དག་པ་ཁོ་ན་ལས་ཟག་
མེད་ཡིན་པ་མེད་དོ། ། གྲུབ་མཐའ་གོང་མ་པ་རྣམས་ཀྱིས་སྙོམས་འཇུག་དངོས་གཞི་བརྒྱད་པོ་དེ་དག་ལ་འཇུག་
པའི་ཡིད་བྱེད་བདུན་བདུན་སོགས་བཤད་ཀྱང་འདིར་སྐབས་སུ་མ་བབ་པས་མ་སྤྲོས་སོ། ། ན་
རྟོག་མེད་བསམ་གཏན་ཁྱད་པར་ཅན། ། ཞེས་སོགས་ཀྱི་སྐབས་སུ། འོ་ན། བསམ་གཏན་ཁྱད་པར་
ཅན་ཞེས་བཤད་པ་དེ་ཇི་ལྟར་ཞེ་ན། བསམ་གཏན་དང་པོའི་དངོས་གཞི་བྱེ་བྲག་རྟོག་པ་སྤངས་ཤིང་དཔྱོད་པ་
ཙམ་དང་བཅས་པ་ནི་བསམ་གཏན་ཁྱད་པར་ཅན་ཞེས་བྱ་བ་ཡིན་ཅིང་། དེ་ལ་ཡང་དངོས་བཏགས་མ་ཕྱེ་ན་
དག་པ་བ་དང་། ཟག་མེད་དང་། རོ་མྱང་ལྡན་དང་གསུམ་ཡོད་ལ། འབད་ནས་བསྐྱེད་པར་བྱ་དགོས་
པས་ཚོར་བ་ཡང་བཏང་སྙོམས་ཁོ་ནའོ། ། དེས་ན་བསམ་གཏན་དང་པོའི་དངོས་གཞི་ལ་རྟོག་དཔྱོད་གཉིས་ཀ་
དང་བཅས་པའི་དངོས་གཞི་ཙམ་པོ་བ་དང་། རྟོག་མེད་དཔྱོད་ཙམ་དང་ལྡན་པའི་དངོས་གཞི་ཁྱད་པར་ཅན་
གཉིས་ཀྱི་དབྱེ་བ་ཡོད་ལ། གཉིས་པ་ཡན་ཆད་ལ་ནི་དེ་ལྟ་བུའི་དབྱེ་བ་མེད་དོ། ། ཟག་བཅས་ཀྱི་བསམ་གཏན་
ཁྱད་པར་ཅན་སྒོམ་པ་ལས་ནི་ཚངས་པ་ཆེན་པོར་སྐྱེའོ། ། དེས་ན་མདོ་ལས། རྟོག་བཅས་དཔྱོད་བཅས་དང་།
པ་བ་
552



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ། །
རྟོག་མེད་དཔྱོད་ཙམ་དང་། རྟོག་མེད་དཔྱོད་མེད་ཀྱི་ཏིང་ངེ་འཛིན་གསུམ་གསུངས་པ་ཡང་གོང་དུ་བཤད་པ་
དེ་དག་གིས་ཤེས་ཏེ། བསམ་གཏན་དང་པོའི་ཉེར་བསྡོགས་དང་། དངོས་གཞི་ཙམ་པོ་བ་གཉིས་ནི་རྟོག་
བཅས་དཔྱོད་བཅས་ཀྱི་ཏིང་ངེ་འཛིན་དང་། བསམ་གཏན་ཁྱད་པར་ཅན་ནི་རྟོག་མེད་དཔྱོད་ཙམ་དང་།
གཉིས་པའི་ཉེར་བསྡོགས་ནས་སྲིད་རྩེའི་བར་གྱི་སྙོམས་འཇུག་ཐམས་ཅད་ནི་རྟོག་མེད་དཔྱོད་མེད་ཀྱི་ཏིང་ངེ་
འཛིན་ནོ། །
མཚན་མེད་པ་ལ་སོགས་པའི་ཏིང་ངེ་འཛིན་གསུམ་བཤད་པ།
།
མཚན་མེད་ཞི་བའི་རྣམ་པ་དང་། ། ཞེས་སོགས་ཀྱི་སྐབས་སུ། ཡང་། མདོ་ལས། མཚན་མ་མེད་པ་
ལ་སོགས་པའི་ཏིང་ངེ་འཛིན་གསུམ་གསུངས་པ་ཇི་ལྟར་ཞེ་ན། མཚན་མ་མེད་པ་ཞེས་པ་ནི་མྱང་འདས་སོ་སོར་
བརྟགས་འགོག་ལྟ་བུ་ལ་བྱེད་པ་སྟེ། དེ་ནི་གཟུགས་སོགས་ཡུལ་ལྔ་དང་། ཕོ་མོ་དང་། འདུས་བྱས་ཀྱི་
མཚན་ཉིད་གསུམ་སྟེ་བཅུ་དང་བྲལ་བས་ན་མཚན་མེད་ཞེས་བྱ་བ་ཡིན་ལ། དེ་ལ་དམིགས་པའི་ཏིང་ངེ་འཛིན་
ནི་མཚན་མ་མེད་པའི་ཏིང་ངེ་འཛིན་ཏེ། འགོག་པ་ཞི་བ་སོགས་ཀྱི་རྣམ་པ་ཅན་ནོ། ། སྟོང་པ་ཉིད་ཀྱི་ཏིང་ངེ་
འཛིན་ནི་སྡུག་བསྔལ་བདེན་པའི་སྟོང་པ་དང་བདག་མེད་པ་གང་རུང་ལ་དམིགས་ཤིང་། དེ་གཉིས་གང་རུང་
གི་རྣམ་པ་ཅན་གྱི་ཏིང་ངེ་འཛིན་ནོ། ། སྨོན་པ་མེད་པ་ནི་གོང་གི་རྣམ་པ་དེ་དག་ལས་གཞན་པའི་ཡུལ་སྨོན་བྱ་མ་
ཡིན་པའི་འདུས་བྱས་སྡུག་བདེན་གྱི་མི་རྟག་སྡུག་བསྔལ་གཉིས་དང་། ཀུན་འབྱུང་གི་རྣམ་པ་བཞི་དང་།
ལམ་བདེན་ཡང་སྤྱིར་སྨོན་བྱ་ཡིན་ཀྱང་ལྷག་མེད་མྱང་འདས་ཀྱི་ཚེ་གཟིངས་ལྟར་སྤངས་དགོས་པས་ན་ལམ་བདེན་
གྱི་རྣམ་པ་བཞི་དང་བཅས་པའི་བཅུ་པོ་གང་རུང་ལ་དམིགས་ཤིང་། དེ་དག་གང་རུང་གི་རྣམ་པ་ཅན་གྱི་ཏིང་ངེ་
འཛིན་ནི་སྨོན་པ་མེད་པའི་ཏིང་ངེ་འཛིན་ནོ། ། གྲུབ་མཐའ་གོང་མ་བ་རྣམས་ནི་འགོག་ལམ་གྱི་རྣམ་པ་བརྒྱད་ལ་
དམིགས་པའི་ཏིང་ངེ་འཛིན་ཐམས་ཅད་མཚན་མ་མེད་པའི་ཏིང་ངེ་འཛིན་དུ་འདྲེན་པར་མཛད་པ་ལྟར་འཐད་
པའི་ཕྱོགས་ནི་དེ་ཡིན་ལ། ལུགས་འདིར་དེ་ལྟར་འདོད་དགོས་པ་ནི་ལྷག་མེད་མྱང་འདས་ཀྱི་ཚེ་འདུས་བྱས་ཀྱི་
རྒྱུན་ཆད་པར་འདོད་པ་ལ་ཐུག་པའོ། ། འདིའི་ཐད་ཀྱི་འགྲེལ་པ་མངོན་པའི་རྒྱན་སོགས་སུ། མཚན་མ་མེད་
པའི་ཏིང་ངེ་འཛིན་དེ་འགོག་པའི་རྣམ་པ་བཞི་དང་མཚུངས་པར་ལྡན་པ་དང་། སྟོང་པ་ཉིད་ཀྱི་ཏིང་ངེ་འཛིན་
553



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དེ་སྟོང་བདག་མེད་གཉིས་ཀྱི་རྣམ་པ་དང་མཚུངས་ལྡན་སོགས་གསུངས་པ་ནི། ཏིང་ངེ་འཛིན་དེ་དག་འགོག་པ་
ཞི་བ་སོགས་ཀྱི་རྣམ་པ་ཅན་གྱི་ཤེས་རབ་སོགས་དང་མཚུངས་ལྡན་དུ་སོང་བའི་དོན་ཡིན་པ་ལས། རྣམ་པ་དེ་
དག་ཉིད་དང་མཚུངས་ལྡན་དུ་སོང་བའི་དོན་ནི་མ་ཡིན་ཏེ་མཚུངས་ལྡན་ལ་ཤེས་པས་ཁྱབ་པ་གང་ཞིག་འགོག་པ་
ཞི་བ་སོགས་ཤེས་པ་མ་ཡིན་པའི་ཕྱིར་རོ། ། ཏིང་ངེ་འཛིན་གསུམ་པོ་དེ་དག་ལ་ཟག་བཅས་འཇིག་རྟེན་པའི་ལམ་
དག་པ་བ་དང་། ཟག་མེད་འཇིག་རྟེན་ལས་འདས་པའི་ལམ་གཉིས་ཡོད་པ་ལས། ཟག་བཅས་རྣམས་ནི་
བསམ་གཏན་ས་དྲུག་དང་། གཟུགས་མེད་བཞི་སྟེ་ས་བཅུ་ན་ཡོད་ལ། ཟག་མེད་རྣམས་ནི་ཟག་མེད་ཀྱི་ས་
དགུ་ན་ཡོད་དོ། ། དེ་ལ་ཁོ་རེ། ཟག་བཅས་ཀྱི་ཏིང་ངེ་འཛིན་གསུམ་པོ་དེ་འདོད་པ་མ་གཏོགས་པའི་ས་བཅུ་ན་
ཡོད་པ་མི་འཐད་པར་ཐལ། དེ་གསུམ་པོ་འདོད་པ་སོགས་ཀྱི་ས་བཅུ་གཅིག་ན་ཡོད་པའི་ཕྱིར་ཏེ། འགྲེལ་པ་
མངོན་པའི་རྒྱན་ལས། དེ་དག་ས་ནི་དང་པོ་འདོད་པ་དང་བསམ་གཏན་ས་དྲུག་དང་གཟུགས་མེད་བཞི་སྟེ་
བཅུ་གཅིག་ན་ཡོད་ལ་ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། ཟག་བཅས་ཀྱི་ཏིང་ངེ་འཛིན་གསུམ་པོ་དེ་ལ་
དངོས་དང་རྗེས་མཐུན་ཅི་རིགས་ཀྱི་དབང་དུ་བྱས་ན་འདོད་པའི་སས་བསྡུས་ཀྱང་ཡོད་པས་རྗེས་མཐུན་དང་
བཅས་ན་ས་བཅུ་གཅིག་ན་ཡོད་ཅེས་པའི་དོན་ཡིན་པའི་ཕྱིར་རོ། ། དེ་ལྟ་མ་ཡིན་ན། འོ་ན་ཁོ་རང་ལ། ཟག་
བཅས་ཀྱི་ཏིང་ངེ་འཛིན་གསུམ་པོ་དེ་ལ་འདོད་པའི་སས་བསྡུས་མེད་པར་ཐལ། དེ་གསུམ་པོ་དེ་སྙོམས་འཇུག་
དག་པ་བ་ཡིན་པའི་ཕྱིར་ཏེ། འགྲེལ་པ་དེ་ཉིད་ལས། ཏིང་ངེ་འཛིན་གསུམ་པོ་དེ་དག་ཟག་བཅས་འཇིག་
རྟེན་པ་དག་པ་བ་དང་། ཞེས་དང་། དེའི་མཆན་བུར། དེ་ཡང་ངེས་འབྱེད་ཆ་མཐུན་དང་འཕགས་ལམ་
གྱི་སྦྱོར་རྗེས་ཁ་ཅིག་གིས་བསྡུས་ལ། ཞེས་གསུངས་པའི་ཕྱིར། གཞན་ཡང་། ཏིང་ངེ་འཛིན་གསུམ་པོ་དེ་
ལ་འདོད་པའི་སས་བསྡུས་མེད་པར་ཐལ། དེ་གསུམ་པོ་གང་རུང་ལ་བདེན་པའི་རྣམ་པ་ཅན་ཡིན་པས་ཁྱབ་པ་
རྩ་བའི་ལུང་གིས་འགྲུབ་པ་གང་ཞིག། འདོད་པའི་སས་བསྡུས་ལ་བདེན་པའི་རྣམ་པ་ཅན་མི་འཇོག་པའི་ཕྱིར་
རོ། ། ཡང་ཟག་མེད་ཀྱི་ངོ་བོར་གྱུར་པའི་ཏིང་ངེ་འཛིན་གསུམ་པོ་དེ་དག་ལ། མདོ་ལས་རྣམ་པར་ཐར་པའི་སྒོ་
སྟོང་པ་ཉིད་ལ་སོགས་པའི་རྣམ་པར་ཐར་པའི་སྒོ་གསུམ་དུ་ཡང་གསུངས་སོ། །
554



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
སྟོང་པ་ཉིད་སྟོང་པ་ཉིད་ཀྱི་ཏིང་ངེ་འཛིན་སོགས་གསུམ་བཤད་པ། །
སྟོང་ཉིད་སྟོང་ཉིད་ཅེས་ལ་སོགས། ། ཞེས་སོགས་ཀྱི་སྐབས་སུ། ། ཡང་མདོ་ལས། སྟོང་པ་ཉིད་སྟོང་པ་
ཉིད་ཀྱི་ཏིང་ངེ་འཛིན་དང་། སྨོན་པ་མེད་པ་སྨོན་པ་མེད་པའི་ཏིང་ངེ་འཛིན་དང་། མཚན་མ་མེད་པ་མཚན་
མ་མེད་པའི་ཏིང་ངེ་འཛིན་ཞེས་པ་གསུམ་གསུངས་པ་ནི་སྔར་བཤད་མ་ཐག་པའི་ཏིང་ངེ་འཛིན་གསུམ་པོ་སུན་
འབྱིན་བྱེད་ཀྱི་ཏིང་ངེ་འཛིན་ལ་བྱེད་པ་སྟེ། དང་པོ་ནི། མི་སློབ་པའི་རྒྱུད་ཀྱི་སྟོང་པ་ཉིད་ཀྱི་ཏིང་ངེ་འཛིན་ལ་
དམིགས་ནས་ཏིང་ངེ་འཛིན་འདི་ནི་བདག་གི་བ་མ་ཡིན་ནོ་ཞེས་སྟོང་པའི་རྣམ་པར་ཡིད་ལ་བྱེད་པ་དང་།
གཉིས་པ་ནི། མི་སློབ་པའི་སྨོན་པ་མེད་པའི་ཏིང་ངེ་འཛིན་ལ་དམིགས་ནས་ཏིང་ངེ་འཛིན་འདི་ནི་མི་རྟག་
པའོ། ། ཞེས་མི་རྟག་པའི་རྣམ་པར་ཡིད་ལ་བྱེད་པའི་ཏིང་ངེ་འཛིན་ནོ། དེས་ན་ཏིང་ངེ་འཛིན་འདི་གཉིས་ནི་
རིམ་པ་བཞིན་མི་སློབ་པའི་སྟོང་པ་ཉིད་དང་སྨོན་པ་མེད་པའི་ཏིང་ངེ་འཛིན་གཉིས་ལ་དམིགས་ནས་རྣམ་པ་ཡང་
སྟོང་པ་དང་། མི་རྟག་པའི་རྣམ་པ་གཉིས་ཁོ་ན་ཡིད་ལ་བྱེད་པ་ལས་སྡུག་བདེན་གྱི་རྣམ་པ་གཞན་གཉིས་དང་
ཀུན་འབྱུང་དང་འགོག་ལམ་གྱི་རྣམ་པ་བཅུ་གཉིས་པོ་གང་དུའང་ཡིད་ལ་བྱེད་པ་མ་ཡིན་ནོ། ། དེ་ལ་ཁོ་ན་རེ།
འོ་ན། ཏིང་ངེ་འཛིན་འདི་གཉིས་ཀྱིས་མི་སློབ་པའི་ལམ་བདེན་ལ་དམིགས་པ་ཡིན་པར་ཐལ། འདོད་ན།
ལམ་བདེན་གྱི་རྣམ་པ་བཞི་ཡུལ་དུ་བྱེད་པར་འགྱུར་རོ། ། ཞེ་ན། དེ་གཉིས་ཀྱིས་མི་སློབ་པའི་ལམ་བདེན་ལ་
དམིགས་པ་ཡིན་ཀྱང་། དེ་ལ་དམིགས་ནས་གོང་དུ་བཤད་པ་ལྟར་སྟོང་པ་དང་མི་རྟག་པའི་རྣམ་པ་ཡུལ་དུ་བྱེད་
པ་ལས། ལམ་སྒྲུབ་པ་སོགས་ཀྱི་རྣམ་པ་ཡུལ་དུ་མི་བྱེད་དེ། ལམ་བདེན་ཡང་མཐར་ཐུག་ལྷག་མེད་ཐོབ་པ་ལ་
སྤངས་དགོས་པས་ན་ཏིང་ངེ་འཛིན་དེ་གཉིས་ཀྱིས་ལམ་བདེན་ཡང་སྟོང་པ་དང་མི་རྟག་པར་བལྟས་ནས་སུན་
འབྱིན་པའི་ངེས་པར་འབྱུང་བར་བྱེད་པ་ལས་སྒྲུབ་པར་མི་བྱེད་པའི་ཕྱིར་ཞེས་འདོད་དོ། ། ཏིང་ངེ་འཛིན་གསུམ་
པ་ནི། མི་སློབ་པ་གང་ཞིག་མཚན་མེད་ཀྱི་ཏིང་ངེ་འཛིན་ལས་ལངས་པའི་རྗེས་སུ་ཟག་བཅས་སམ་ཟག་མེད་ཀྱི་
ཤེས་པ་གཞན་མ་སྐྱེས་ན་མཚན་མེད་ཀྱི་ཏིང་ངེ་འཛིན་དེ་ཁའི་རྒྱུན་འབྱུང་ཡང་། དེའི་རྗེས་ལ་ཟག་བཅས་ཟག་
མེད་ཀྱི་ཤེས་པ་གཞན་སྐྱེས་ན་མཚན་མེད་ཀྱི་ཏིང་ངེ་འཛིན་དེ་སླར་སྐྱེ་བའི་རྐྱེན་གཏན་ནས་འགག་པས་དེ་མི་སྐྱེ་
བའི་ཆོས་ཅན་དུ་བྱས་པའི་མ་བརྟགས་པའི་འགོག་པ་ཐོབ་ལ། དེ་འདྲའི་འགོག་པ་དེ་ནི་མཚན་མེད་ཀྱི་ཏིང་ངེ་
555



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འཛིན་སླར་མི་སྐྱེ་བའི་ཆོས་ཅན་དུ་བྱས་པའི་སོ་སོར་བརྟགས་མིན་གྱི་འགོག་པ་ཡིན་གྱི། སོ་སོར་བརྟགས་
འགོག་ནི་མ་ཡིན་ཏེ། བདེན་པ་ལ་སོ་སོར་མ་བརྟགས་ཤིང་གཉེན་པོས་བྲལ་བའང་མ་ཡིན་པའི་ཕྱིར་རོ། ། དེའི་
ཕྱིར་ཏིང་ངེ་འཛིན་དེས་ཀྱང་མི་སློབ་པའི་མཚན་མེད་ཀྱི་ཏིང་ངེ་འཛིན་སྐྱེ་བ་ལ་གཏན་དུ་གེགས་བྱེད་པའི་མ་
བརྟགས་པའི་ཟད་པ་སོ་སོར་བརྟགས་མིན་གྱི་འགོག་པ་ལ་དམིགས་ནས་ཞི་བའི་རྣམ་པ་ཁོ་ནར་ཡིད་ལ་བྱེད་པ་
ལས། འགོག་པ་དང་གྱ་ནོམ་པ་སོགས་སུ་ཡིད་ལ་མི་བྱེད་དེ། དམིགས་ཡུལ་ལ་རྣམ་པ་དེ་དག་མ་ཚང་བའི་
ཕྱིར་རོ། ། ཏིང་ངེ་འཛིན་ཕྱི་མ་གསུམ་གྱི་འདོད་ཚུལ་འདེ་དག་ཀྱང་བྱེ་སྨྲའི་གྲུབ་མཐའི་རང་ལུགས་ཡིན་པ་ལས།
གྲུབ་མཐའ་གོང་མ་རྣམས་ཀྱིས་ནི་འདི་ལས་གཞན་དུ་བཞེད་ལ། འདི་ཡང་གོང་དུ་བཤད་པ་ལྟར་ལྷག་མེད་ཀྱི་
ཚེ་འདུས་བྱས་ཀྱི་རྒྱུ་བ་གཏན་ལོག་ཏུ་འདོད་པ་ཉིད་ལ་ཐུག་པས། རྣམ་པར་ཐར་པ་སུན་འབྱིན་བྱེད་ཀྱི་ཏིང་ངེ་
འཛིན་གསུམ་པོ་འདི་མངོན་དུ་བྱེད་པའི་དུས་མཚམས་ཀྱང་དགྲ་བཅོམ་པ་དེ་དག་ལྷག་མེད་དུ་གཤེགས་པ་ལ་ཉེ་
བར་ཕྱོགས་པའི་ཚེ་མངོན་དུ་བྱས་པ་ལས། དེའི་གོང་དུ་ནི་མིན་པར་སེམས་ཏེ། ཅིའི་ཕྱིར་ན། དེ་དག་
མངོན་དུ་བྱས་ནས་སླར་ཡང་རྣམ་ཐར་སྒོ་གསུམ་གྱི་ཏིང་ངེ་འཛིན་མངོན་དུ་བྱེད་པ་མི་སྲིད་དེ་དེ་ལྟར་ཏིང་ངེ་
འཛིན་ཕྱི་མ་འདི་གསུམ་གྱིས་སུན་འབྱིན་པར་བྱས་ཟིན་པའི་ཕྱིར་སྙམ་ཡང་དཔྱད་དོ། ། ཏིང་ངེ་འཛིན་གསུམ་པོ་
དེ་ཡང་མི་སློབ་པའི་རྒྱུད་ཀྱིས་བསྡུས་ཤིང་། དེ་ཡང་དབང་པོ་རྣོ་བས་དེ་བསྐྱེད་པའི་མཐུ་དང་ལྡན་པ་དགྲ་
བཅོམ་པ་མི་གཡོ་བའི་ཆོས་ཅན་ཁོ་ན་དང་། དེའི་རྟེན་ཡང་གླིང་གསུམ་གང་རུང་གི་མི་ཁོ་ནའི་རྟེན་ཅན་ཡིན་
ནོ། ། དེས་ན་མིའི་རྟེན་ཅན་གྱི་དགྲ་བཅོམ་པ་མི་གཡོ་བའི་ཆོས་ཅན་འགའ་ཞིག་མཐོང་ཆོས་ལ་བདེ་བར་གནས་པ་
དང་། ཀུན་ཏུ་དགའ་བའི་གནས་སུ་གྱུར་པ་མི་སློབ་པའི་སྟོང་ཉིད་ཀྱི་ཏིང་ངེ་འཛིན་སོགས་དེ་དག་ལ་རྒྱབ་ཀྱིས་
ཕྱོགས་པའི་ཕྱིར་ཏིང་ངེ་འཛིན་གཞན་དང་གཞན་དག་ལ་སྙོམས་པར་འཇུག་པ་ཡིན་ཞེས་འདོད་དོ། ། སྟོང་ཉིད་
སྟོང་ཉིད་ཀྱི་ཏིང་ངེ་འཛིན་སོགས་ཕྱི་མ་གསུམ་པོ་འདི་ལ་རྣམ་པར་ཐར་པ་སུན་འབྱིན་པའི་ཏིང་ངེ་འཛིན་ཞེས་
སུའང་སྨྲ་སྟེ། དེ་དག་གི་དམིགས་ཡུལ་སྟོང་ཉིད་ཀྱི་ཏིང་ངེ་འཛིན་སོགས་གསུམ་པོ་དེ་དག་རྣམ་པར་ཐར་པའི་
སྒོ་ཡིན་པའི་ཕྱིར་རོ། ། དེས་ན་ཕྱི་མ་གསུམ་པོ་འདི་ནི་མཐའ་གཅིག་ཏུ་ཟག་བཅས་ཡིན་ཏེ། ཟག་མེད་འཕགས་
ལམ་གྱིས་ནི་འཕགས་ལམ་ལ་ཡོན་ཏན་དུ་བལྟ་བ་ལས་སྡང་བར་མི་བྱེད་ལ། འདི་གསུམ་གྱིས་ནི་འཕགས་ལམ་
ལ་རྒྱབ་ཀྱིས་ཕྱོགས་ཏེ་མཐར་ཐུག་དོར་བྱར་བལྟ་བའི་ཕྱིར་ཞེས་སོ། ། ས་ནི་ཉེར་བསྡོགས་ཕྱི་མ་བདུན་མ་གཏོགས་
556



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
འདོད་པ་དང་། བསམ་གཏན་ས་དྲུག་དང་། གཟུགས་མེད་ཀྱི་དངོས་གཞི་བཞི་སྟེ་བཅུ་གཅིག་ན་ཡོད་ལ།
འདི་ལ་འགྲེལ་པ་མངོན་པའི་རྒྱན་གྱི་མཆན་བུར། ས་ནི་བསམ་གཏན་བཞི་གཟུགས་མེད་གསུམ་འདོད་པ་དང་
བཅས་པ་ན་ཡོད་དོ་ཞེས་སྲིད་རྩེའི་སས་བསྡུས་མེད་པ་ལྟ་བུ་ཞིག་འཁོད་འདུག་ཀྱང་། རྩ་བ་ཉིད་ལས། ཉེར་
བསྡོགས་བདུན་ནི་མ་གཏོགས་སོ། ། ཞེས་གསུངས་པ་མ་ཟད་འགྲེལ་པ་མངོན་པའི་རྒྱན་རང་གི་ཡིག་ཆེན་དུ་ཡང་
ས་བཅུ་གཅིག་ན་ཡོད་པར་གསུངས་འདུག་པས་མཆན་བུ་ལ་ཡིག་ནོར་བྱུང་བ་འདྲ་སྟེ། གཟུགས་མེད་བཞི་ཞེས་
འགོད་དགོས་རྒྱུར་སྣང་ངོ་། ། །
མདོ་ལས་ཏིང་ངེ་འཛིན་བཞི་གསུངས་པ།
།
དགེ་བའི་བསམ་གཏན་དང་པོ་ནི། ། ཞེས་སོགས་ཀྱི་སྐབས་སུ། ཡང་མདོ་ལས། མཐོང་ཆོས་ལ་བདེ་
བར་གནས་པར་འགྱུར་བའི་ཏིང་ངེ་འཛིན་སྒོམ་པ་དང་། ཤེས་པ་མཐོང་བར་འགྱུར་བའི་ཏིང་ངེ་འཛིན་དང་།
ཤེས་རབ་རྣམ་པར་དབྱེ་བར་འགྱུར་བའི་ཏིང་ངེ་འཛིན་དང་། ཟག་པ་ཟད་པར་འགྱུར་བའི་ཏིང་ངེ་འཛིན་
སྒོམ་པ་ཞེས་བཞི་གསུངས་པ་རྣམས་ཇི་ལྟར་ཞེ་ན། བསམ་གཏན་དང་པོའི་དངོས་གཞི་ཟག་བཅས་ སམ།
ཟག་མེད་གང་རུང་ལ་མཉམ་པར་འཇོག་པ་ནི་སྐབས་འདིའི་དངོས་བསྟན་གྱི་མཐོང་ཆོས་ལ་བདེ་བར་གནས་པར་
འགྱུར་བའི་ཏིང་ངེ་འཛིན་བསྒོམ་པ་དང་། འཆི་འཕོ་བ་དང་སྐྱེ་བ་ཤེས་པའི་མངོན་ཤེས་དང་རྗེས་སུ་མཐུན་
པའི་ལྷའི་མིག་གི་མངོན་ཤེས་དང་། དེའི་རྗེས་སུ་བྱུང་བའི་ཡིད་ཤེས་དང་མཚུངས་ལྡན་གྱི་ཤེས་རབ་གཉིས་ནི་
འདིའི་དངོས་བསྟན་གྱི་ཤེས་པ་མཐོང་བར་འགྱུར་བའི་ཏིང་ངེ་འཛིན་ཏེ། དེ་ལ་ཡང་ནང་བསྲེས་ཞིབ་ཏུ་ཕྱེ་ན་
སྐྱེ་བ་ཤེས་པར་འགྱུར་བ་དང་། སྐྱེ་བ་མཐོང་བར་འགྱུར་པ་གཉིས་ལས། དང་པོ་ནི། ལྷའི་མིག་གི་མངོན་
ཤེས་ཀྱི་རྗེས་སུ་བྱུང་བའི་ཡིད་ཤེས་དང་མཚུངས་ལྡན་གྱི་ཤེས་རབ་རྟོག་བཅས་ལ་བྱེད་པ་ཡིན། གཉིས་པ་ནི།
མིག་གི་རྣམ་ཤེས་དང་མཚུངས་ལྡན་གྱི་ཤེས་རབ་རྟོག་མེད་ལ་བྱེད་པ་ཡིན་ལ། འོན་ཀྱང་མདོ་ལས་ནི་ལྷའི་མིག་
གི་མངོན་ཤེས་ཉིད་ཤེས་པ་མཐོང་འགྱུར་གྱི་ཏིང་ངེ་འཛིན་དུ་བཤད་པས་ན། གོང་གི་དེ་གཉིས་ཆར་དངོས་
བསྟན་གྱི་ཤེས་པ་མཐོང་འགྱུར་གྱི་ཏིང་ངེ་འཛིན་དུ་འདོད་ན་འགལ་བ་མེད་དོ། ། ཁམས་གསུམ་གང་རུང་གིས་
བསྡུས་པའི་སྦྱོར་བྱུང་གི་ཡོན་ཏན་མི་སྡུག་པ་དང་། དབུགས་འབྱུང་རྔུབ་དྲན་པ་དང་། ཉོན་མོངས་མེད་པ་
557



ལNA
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དང་། སྨོན་གནས་ཤེས་པ་སོགས་ནས། ཐོད་རྒལ་གྱི་སྙོམས་འཇུག་དང་། ཟག་ཟད་ཀྱི་མངོན་ཤེས་ལ་
སོགས་པ་རྣམས་ནི་སྐབས་འདིའི་དངོས་བསྟན་གྱི་ཤེས་རབ་རབ་ཏུ་རྣམ་པར་དབྱེ་བར་འགྱུར་བའི་ཏིང་ངེ་འཛིན་
ཅེས་བྱ་སྟེ། ཏིང་ངེ་འཛིན་གྱི་སྟོབས་ཀྱིས་ཆོས་རབ་ཏུ་རྣམ་འབྱེད་ཀྱི་ཤེས་རབ་གོང་ནས་གོང་དུ་ཁྱད་པར་དུ་
འགྱུར་བའི་ཕྱིར། བསམ་གཏན་གྱི་ཡ་མཐའ་བཞི་པའི་ངོ་བོར་གྱུར་པའི་རྡོ་རྗེ་ལྟ་བུའི་ཏིང་ངེ་འཛིན་ནི།
སྐབས་འདིའི་དངོས་བསྟན་གྱི་ཟག་པ་ཟད་པར་འགྱུར་བའི་ཏིང་ངེ་འཛིན་ཡིན་ལ། དེས་ན་འདི་དག་ལ་སྐབས་
འདིའི་དངོས་བསྟན་ཞེས་པའི་ཁྱད་པར་སྦྱར་དགོས་ཏེ། སྐབས་འདིའི་མདོ་ལས་བསམ་གཏན་དང་པོའི་
དངོས་གཞི་ཁོ་ན་མཐོང་ཆོས་ལ་བདེར་གནས་སུ་གསུངས་ནས་གཞན་དངོས་སུ་མ་གསུངས་པ་ནི། དང་པོའི་
དངོས་གཞི་དེ་འདོད་པ་ལས་འདས་པའི་དང་པོ་ཡིན་པ་མ་ཟད་འདོད་ཁམས་ཉེས་པ་མང་བ་ལས་འདས་པས་
དེའི་བདེ་བས་བློ་ལྷག་པར་ཚིམ་པར་གྱུར་བས་དེ་དག་གི་དབང་དུ་མཛད་པ་ལས། སྤྱིར་བསམ་གཏན་ལྷག་མ་
རྣམས་ལ་ཡང་མཐོང་ཆོས་ལ་བདེར་གནས་ཀྱི་ཏིང་ངེ་འཛིན་ཡོད་པས་དེ་ཁོ་ནར་མ་ངེས་པའི་ཕྱིར་རོ། ། དེ་ལ་ཁོ་ན་
རེ། འདིར་དངོས་བསྟན་གྱི་མཐོང་ཆོས་བདེར་གནས་ཀྱི་ཏིང་ངེ་འཛིན་ལ་བསམ་གཏན་ཕྱི་མ་གསུམ་གྱི་དངོས་
གཞི་ཡང་འཇོག་རིགས་པར་ཐལ། འགྲེལ་པ་མངོན་པའི་རྒྱན་ལས། འདི་ནི་འདོད་པ་ལས་འདས་པའི་དང་
པོ་ཡིན་པས་དེ་སྐད་དུ་བཤད་ཀྱི་བསམ་གཏན་གཞན་དག་ཀྱང་མཐོང་ཆོས་ལ་བདེར་གནས་ཡིན་ནོ། ། ཞེས་
གསུངས་པའི་ཕྱིར་ཟེར་ན་མ་ཁྱབ་སྟེ། བསམ་གཏན་དང་པོ་ལས་གཞན་པའི་གཉིས་པ་དང་གསུམ་པའི་དངོས་
གཞི་གཉིས་རང་རང་གི་འོག་མ་ལས་འདས་པའི་རང་སའི་བདེ་བས་བློ་ལྷག་པར་ཚིམ་པས་མཐོང་ཆོས་བདེར་
གནས་ཀྱི་ཏིང་ངེ་འཛིན་ཡིན་ཞེས་པའི་དོན་ལས། བཞི་པའི་དངོས་གཞི་དེར་འཇོག་པའི་དོན་མ་ཡིན་ཏེ།
བཞི་པའི་དངོས་གཞི་མངོན་དུ་གྱུར་པའི་ཚེ་རང་སའི་བདེ་བས་བློ་ལྷག་པར་ཚིམ་པ་མེད་པའི་ཕྱིར། ཁྱབ་སྟེ།
སློབ་དཔོན་གང་སྤེལ་གྱིས་མཛད་པའི་འགྲེལ་བཤད་མཚན་ཉིད་ཀྱི་རྗེས་སུ་འབྲང་བ་ལས། དེའི་བདེ་བས་བློ་
ལྷག་པར་ཡོངས་སུ་ཚིམ་པས་ཡིན་ཏེ་དཔེར་ན་འབྲོག་ཏུ་ངལ་ཞིང་སྐོམ་པ་ཆུ་རྙོག་པ་ཅན་གྱིས་ཚིམ་པ་བཞིན་ནོ། །
ཞེས་གསུངས་པའི་ཕྱིར་དང་། འགྲེལ་པ་མངོན་པའི་རྒྱན་ལས་ཀྱང་། ཕྱི་མ་ལ་བདེ་བ་མྱོང་བ་ངེས་པ་ནི་མེད་
དེ། ཉམས་པ་དང་། ཕྱི་མ་ལ་གཉིས་པ་ལ་སོགས་པར་སྐྱེས་པ་དང་། མཐོང་ཆོས་ལ་མྱ་ངན་ལས་འདས་པ་
རྣམས་ལ་ཚེ་ཕྱི་མ་ལ་བདེ་བར་གནས་པ་མེད་པའི་ཕྱིར་དང་། ཟག་མེད་ལ་རྣམ་སྨིན་ཀྱང་མེད་པའི་ཕྱིར་རོ། །
558



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
ཞེས་གསུངས་པའི་ཕྱིར་རོ། ། འདིའི་དངོས་བསྟན་གྱི་ཏིང་ངེ་འཛིན་གཉིས་པ་དང་གསུམ་པའི་འཇོག་ཚུལ་རྣམས་
ཀྱང་རྒྱུ་ཏིང་ངེ་འཛིན་བསྒོམས་སྟོབས་ཀྱིས་ཐོབ་པས་རྒྱུ་མིང་འབྲས་ལ་བཏགས་པ་དང་། རང་རང་གི་གྲོགས་
སུ་གྱུར་པའི་ཏིང་ངེ་འཛིན་ཡང་ཡོད་པས་གྲོགས་ཀྱི་མིང་གྲོགས་ཅན་ལ་བཏགས་པ་ཡང་ཡིན་པ་ལས་དེ་དག་ཏིང་
ངེ་འཛིན་དུ་དངོས་སུ་མ་ངེས་པའི་ཕྱིར་ཏེ། ལྷའི་མིག་གི་མངོན་ཤེས་སོགས་ནི་ཤེས་རབ་ཡིན་ལ། མི་སྡུག་པ་
སྒོམ་པ་སོགས་ཀྱི་ཡོན་ཏན་རྣམས་ལ་ཡང་ཏིང་ངེ་འཛིན་ལས་གཞན་པའི་སེམས་སེམས་བྱུང་དུ་མ་ཡོད་པའི་ཕྱིར་
དང་། དེ་བཞིན་དུ་རབ་མཐའི་བསམ་གཏན་བཞི་པའི་དངོས་གཞི་དེ་ལམ་སྐྱེ་སླ་བས་ཕལ་ཆེར་གྱིས་དེ་ལ་
བརྟེན་ནས་རྡོ་རྗེ་ལྟ་བུའི་ཏིང་ངེ་འཛིན་བསྐྱེད་པར་བྱེད་པ་ཕལ་ཆེ་བའམ་གཙོ་ཆེ་བའི་དབང་དུ་བྱས་ནས་དེ་ཁོ་ན་
ཟག་པ་ཟད་པར་འགྱུར་བའི་ཏིང་ངེ་འཛིན་དུ་གསུངས་པ་ལས། སྤྱིར་ས་གཞན་ལ་བརྟེན་པའི་རྡོ་རྗེ་ལྟ་བུའི་
ཏིང་ངེ་འཛིན་རྣམས་ཀྱང་ཟག་པ་ཟད་པར་འགྱུར་བའི་ཏིང་ངེ་འཛིན་ཡིན་པའི་ཕྱིར་རོ། །
མང
ཚད་མེད་བཞི་བཤད་པ།
ཚད་མེད་པ་ནི་བཞི་ཡིན་ནོ། ། ཞེས་སོགས་ཀྱི་སྐབས་སུ་ཚད་མེད་པ་སོགས་སྙོམས་འཇུག་གི་ཡོན་ཏན་
རྣམས་བསྟན་པ་སྟེ། དེ་ལ་ཡུལ་སེམས་ཅན་ཚད་མེད་པ་ལ་དམིགས་ཤིང་འབྲས་བུ་བསོད་ནམས་ཚད་མེད་
འབྱུང་བའི་ཚད་མེད་པ་དེ་ནི་རྣམ་པ་བཞི་སྟེ། བྱམས་པ་ཚད་མེད་པ་དང་། སྙིང་རྗེ་དང་། དགའ་བ་དང་།
བཏང་སྙོམས་ཚད་མེད་རྣམས་སོ། ། དེ་དག་ནི་རིམ་པ་ལྟར་གནོད་སེམས་དང་། རྣམ་པར་འཚེ་བ་དང་།
གཞན་གྱི་ཕུན་ཚོགས་ལ་མི་དགའ་བ་དང་། འདོད་པའི་འདོད་ཆགས་དང་གནོད་སེམས་མང་བ་རྣམས་ཀྱི་
གཉེན་པོ་ཡིན་ནོ། ། འོ་ན། བཏང་སྙོམས་ཀྱིས་འདོད་པའི་འདོད་ཆགས་ཀྱི་གཉེན་པོ་བྱེད་པ་ལྟར་མི་སྡུག་པས་
ཀྱང་བྱེད་ན། དེ་གཉིས་ལ་ཁྱད་པར་ཅི་ཡོད་ཅེ་ན། བྱེ་བྲག་སྨྲ་བ་རྣམས་ནི་ཁ་དོག་གི་འདོད་ཆགས་ཀྱི་གཉེན་
པོར་མི་སྡུག་པ་དང་། འཁྲིག་པའི་འདོད་ཆགས་ཀྱི་གཉེན་པོར་བཏང་སྙོམས་འཇོག་པར་འདོད་ལ། སློབ་
དཔོན་ཉིད་ཀྱི་བཞེད་པ་ནི། འཁྲིག་པའི་འདོད་ཆགས་ཀྱི་གཉེན་པོར་མི་སྡུག་པ་དང་། ཕ་མ་སོགས་ཉེ་དུའི་
འདོད་ཆགས་ཀྱི་གཉེན་པོར་བཏང་སྙོམས་འཇོག་པར་བཞེད་དེ་དོན་ལ་གནས་པ་ནི་དེའོ། ། ཚད་མེད་པ་དག་གི་
ངོ་བོ་ཡང་བྱམས་པ་དང་། སྙིང་རྗེ་ཚད་མེད་གཉིས་ནི་ཞེ་སྡང་མེད་པའི་དགེ་བ་ཡིན་ལ། དགའ་བ་ཚད་མེད་
559



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ནི་གཞན་བདེ་བ་དང་ལྡན་པར་ཤེས་ན་ཡིད་བདེ་བའི་དགེ་བ་དང་། བཏང་སྙོམས་ལ་གཞུང་གི་དངོས་སུ་
བསྟན་པ་མ་ཆགས་པའི་རང་བཞིན་གྱི་དགེ་བ་དང་། ཤུགས་ལ་བསྟན་པ་ཞེ་སྡང་མེད་པའི་དགེ་བ་གཉིས་ཀ་
ཡོད་དེ། འདོད་ཆགས་དང་གནོད་སེམས་གཉིས་ཀའི་གཉེན་པོ་ཡོད་པའི་ཕྱིར་རོ། ། དེ་དག་གི་རྣམ་པའམ་
ཡིད་ལ་བྱེད་ཚུལ་ནི། གོ་རིམ་བཞིན་དུ་ཀྱེ་མ་སེམས་ཅན་རྣམས་བདེ་བ་དང་ལྡན་པར་གྱུར་ཅིག་སྙམ་པ་དང་།
དེ་བཞིན་དུ་སྡུག་བསྔལ་དང་བྲལ་བར་གྱུར་ཅིག ཡིད་དགའ་བ་དང་ལྡན་པར་གྱུར་ཅིག ཉེ་རིང་ཆགས་
སྡང་མེད་པར་མཉམ་པ་ལ་གནས་པར་གྱུར་ཅིག་སྙམ་དུ་ཡིད་ལ་བྱེད་ཅིང་། དེ་དག་ལ་སྙོམས་པར་འཇུག་
པའོ། ། དེ་ལ་ཁོ་ན་རེ། ཡིད་ལ་བྱེད་ཚུལ་དེ་དག་ནི་མོས་པའམ་འདུན་པའི་རང་བཞིན་ཡིན་ལ། བྱམས་པ་ལ་
སོགས་པ་ནི་ཞེ་སྡང་མེད་པ་སོགས་འདུན་པ་ལས་གཞན་པའི་སེམས་བྱུང་ལ་འདོད་ན་ཇི་ལྟར་འཐད་པར་འགྱུར་
ཞེ་ན། སྐྱོན་མེད་དེ། འདུན་པ་དེ་དག་དང་མཚུངས་པར་ལྡན་པའི་སེམས་བྱུང་ཞེ་སྡང་མེད་པ་སོགས་ལ་དེ་
དང་དེ་དག་ཏུ་འཇོག་པའི་ཕྱིར་རོ། །
སྤྱོད་ཡུལ་འདོད་པའི་སེམས་ཅན་རྣམས། ། ཞེས་སོགས་ཀྱིས་ཚད་མེད་པ་དེ་དག་དང་པོར་བསྒོམས་པའི་
སྤྱོད་ཡུལ་ལམ་དམིགས་པ་ནི་འདོད་པའི་སེམས་ཅན་རྣམས་ཁོ་ན་ཡིན་ཏེ། འདོད་པའི་སེམས་ཅན་ལ་དམིགས་
པའི་གནོད་སེམས་སོགས་ཀྱི་གཉེན་པོ་ཡིན་པའི་ཕྱིར་རོ། ། ས་གང་དུ་ཡོད་ན། དགའ་བ་ཚད་མེད་ནི་ཡིད་བདེ་
ཡིན་པས་བསམ་གཏན་དང་པོ་གཉིས་ལས་གཞན་ན་མེད་ཅིང་། གཞན་གསུམ་ནི་བསམ་གཏན་གྱི་དངོས་
གཞིའི་ས་ལྔ་ན་ཡོད་པར་འདོད་ལ། ཁ་ཅིག་གིས་དགའ་བ་ཚད་མེད་ཡིད་བདེ་ཡིན་པས་བསམ་གཏན་དང་པོ་
གཉིས་དང་། གཞན་གསུམ་ནི་བསམ་གཏན་ས་དྲུག་ན་ཡོད་པར་འདོད་པ་དང་། ཡང་ཁ་ཅིག་གིས་མཉམ་
པར་མ་བཞག་པ་དང་ཚད་མེད་ཀྱི་སྦྱོར་བ་རྣམས་ཀྱང་སྨོས་ཏེ། འདོད་པ་དང་བསམ་གཏན་གྱི་ཉེར་བསྡོགས་
བཞི་དང་དངོས་གཞི་ལྔ་སྟེ་བཅུ་ན་ཡོད་པར་འདོད་ལ། སྤྱིར་འདོད་ཚུལ་ཕྱི་མ་གཉིས་འཐད་མིན་ཁ་ཚོན་
གཅོད་དཀའ་ཡང་། སྐབས་འདིར་རང་ལུགས་ལ། འདོད་པའི་སས་བསྡུས་འཇོག་མི་རིགས་ཏེ། འདི་
དག་མཉམ་བཞག་གི་ས་པ་ཁོ་ནར་འདོད་པའི་ཕྱིར་དང་། འདོད་པའི་སས་བསྡུས་འཇོག་ན་དགའ་བ་ཚད་
མེད་ལ་ཡང་དེ་འཇོག་དགོས་པས། དེས་ན། དགའ་བ་བསམ་གཏན་གཉིས་ན་ཡོད། ཅེས་གསུངས་པ་
དང་འགལ་བར་འགྱུར་བའི་ཕྱིར་རོ། ། དེ་བཞིན་དུ་ཉེར་བསྡོགས་ཀྱང་འཇོག་མི་རིགས་ཏེ། དགའ་བ་ཚད་
560



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
མེད་ཡིད་བདེ་ཡིན་པས་ཉེར་བསྡོགས་ལ་མི་རུང་བར་མ་ཟད། ཐམས་ཅད་ཀྱང་གནོད་སེམས་སོགས་ཀྱི་ཐག་
བསྲིང་གི་གཉེན་པོར་གྱུར་པའི་དངོས་གཞི་དག་པ་བ་ཁོ་ན་ཡིན་པའི་ཕྱིར་ཏེ། འགྲེལ་པ་མངོན་པའི་རྒྱུན་ལས།
ཚད་མེད་བཞི་པོ་དེས་གནོད་སེམས་ལ་སོགས་པ་དངོས་སུ་མི་སྤོང་སྟེ། བསམ་གཏན་དག་པ་བ་དངོས་གཞིའི་
ས་པ་ཡིན་ལ། ཞེས་དང་། དངོས་གཞིས་སྤངས་པ་ཐག་བསྲིང་བར་བྱེད་པའི་ཕྱིར་གནོད་སེམས་ལ་སོགས་
པའི་གཉེན་པོར་བཤད་དོ། ། ཞེས་གསུངས་པའི་ཕྱིར། ། འོན་ཀྱང་དེ་དག་གི་སྦྱོར་བ་ལ་ཉེར་བསྡོགས་འབྱུང་མིན་
ཇི་ལྟར་ཡང་འདོད་སེམས་ནི་ངེས་པར་ཡོད་ལ། སྦྱོར་བའི་དམིགས་རྣམ་ཡིད་ལ་བྱེད་ཚུལ་སོགས་དངོས་གཞིའི་
ཚད་མེད་དང་འདྲ་བ་ཡིན་ནོ། ། ཚད་མེད་འདི་དག་དང་པོར་བསྒོམས་པའི་ཚེ་ཉོན་མོངས་ཤས་ཆེ་ཆུང་དང་
བསྟུན་ནས་དམིགས་ཡུལ་ཉུང་ངུ་དང་མང་པོ་ལ་དམིགས་ནས་སྒོམ་ཚུལ་སོགས་གཞན་དུ་ཤེས་ལ། དང་པོར་
བསྒོམས་པའི་ཚེ་དམིགས་ཡུལ་འདོད་པའི་སེམས་ཅན་ཁོ་ན་ལ་དམིགས་ནས་བསྒོམས་ན་སྐྱེ་སླ་བ་ལ་དགོངས་ནས།
སྤྱོད་ཡུལ་འདོད་པའི་སེམས་ཅན་རྣམ་ས། ། ཞེས་གསུངས་པ་ཡིན་གྱི། ཚད་མེད་བཞི་པོ་གང་རུང་གི་དམིགས་
ཡུལ་ལ་འདོད་པའི་སེམས་ཅན་གྱིས་ཁྱབ་པའི་དོན་ནི་མ་ཡིན་ཏེ། བསྒོམས་པ་རབ་ཀྱིས་མཐར་ཕྱིན་པའི་བྱང་
སེམས་སོགས་ཀྱིས་ཁམས་གསུམ་གྱི་སེམས་ ཅན་ཐམས་ཅད་ལ་དམིགས་པའི་ཚད་མེད་བསྒོམ་པའི་ཕྱིར་ཏེ།
འགྲེལ་པ་མངོན་པའི་རྒྱན་ལས། སངས་རྒྱས་དང་བྱང་སེམས་འཕགས་པ་དགྲ་བཅོམ་ལ་སོགས་པའི་རྒྱུད་ལ་
བདེ་བ་མངའ་བར་ཐོས་པ་དེ་བཞིན་དུ། སེམས་ཅན་ཐམས་ཅད་ཀྱང་དེ་ལྟ་བུའི་བདེ་བ་དང་ལྡན་པར་གྱུར་
ཅིག་ཅེས་ཅིག་ཅར་མོས་པར་བྱེད་དེ། ། ཞེས་དང་། དེ་ནས་རིམ་གྱིས་ཕྱོགས་གཅིག་ནས་འཇིག་རྟེན་ཐམས་
ཅད་ཀྱི་བར་དུ་བྱམས་པས་རྒྱས་ཤིང་ཁྱབ་པར་བྱེད་དོ། ། ཞེས་གསུངས་པའི་ཕྱིར། རྟེན་ནི་འདི་དག་སྐྱེ་བའི་
ཐབས་སུ་ལུང་ཟབ་མོའི་གདམས་ངག་འདོམས་པ་སོགས་ལ་ལྟོས་དགོས་པས་དང་པོར་བློ་གསལ་བའི་མི་ཁོ་ནའི་
ནང་དུ་བསྐྱེད་པར་བྱེད་ལ། ཕྱིས་ནི་རྟེན་གཞན་ལ་ཡང་སྐྱེ་བ་ཡོད་དམ་སྙམ་མོ། ། ཐོབ་ཚུལ་ཡང་གང་ཟག་གི་
རིགས་འགའ་ཞིག་གིས་དང་པོའི་དངོས་གཞི་ལ་བརྟེན་ནས་སྒྲུབ་ན་དེའི་ངོ་བོར་གྱུར་པའི་ཚད་མེད་བཞི་ཅིག་ཅར་
དུ་ཐོབ་ལ། འགའ་ཞིག་གཉིས་པ་སོགས་བསམ་གཏན་གོང་མའི་དངོས་གཞི་ལ་བརྟེན་ནས་སྒྲུབ་ན་དེ་དང་དེའི་
དངོས་གཞིའི་ངོ་བོར་གྱུར་པའི་ཚད་མེད་དུ་ཡོད་ཅིག་ཅར་དུ་ཐོབ་མོད། འོན་ཀྱང་བསམ་གཏན་སྔ་མ་སྔ་མའི་
ངོ་བོར་གྱུར་པའི་ཚད་མེད་བཞི་པོ་གང་རུང་ཐོབ་ན་ཕྱི་མ་ཕྱི་མའི་ངོ་བོར་འགྱུར་པའི་ཚད་མེད་བཞི་པོ་གང་རུང་
འRE
561



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཐོབ་པས་མ་ཁྱབ་པར་མ་ཟད། ཕྱི་མ་ཕྱི་མའི་ངོ་བོར་གྱུར་པའི་ཚད་མེད་བཞི་པོ་གང་རུང་ཐོབ་ན་སྔ་མ་སྔ་མའི་
ངོ་བོར་གྱུར་པའི་ཚད་མེད་བཞི་པོ་གང་རུང་ཐོབ་པས་ཀྱང་མ་ཁྱབ་སྟེ། འདི་དག་སྔར་འདྲིས་པ་རྣམས་ཀྱིས་ནི་
འདོད་ཆགས་དང་བྲལ་བའི་སྟོབས་ཀྱིས་ཐོབ་ཀྱང་སྔར་མ་འདྲིས་པ་རྣམས་ཀྱིས་ནི་དངོས་གཞི་ཐོབ་ནས་དངོས་
གཞི་དེ་དང་དེའི་ངོ་བོར་གྱུར་པའི་ཚད་མེད་རྣམས་སྦྱོར་བས་གསར་དུ་སྒྲུབ་དགོས་པའི་ཕྱིར་རོ། ། དགའ་བ་ཚད་
མེད་མ་གཏོགས་པའི་གཞན་གསུམ་ཕན་ཚུན་ངེས་ལྡན་དུ་གསུངས་པ་ཡང་གང་རུང་གཅིག་མངོན་དུ་གྱུར་ན་
གཞན་གཉིས་ཐོབ་པའི་སྒོ་ནས་ལྡན་པའི་དོན་ལས་གསུམ་ཆར་མངོན་གྱུར་དུ་ལྡན་དགོས་པའི་དོན་ནི་མ་ཡིན་ཏེ།
དེ་དག་གི་དམིགས་རྣམས་སོ་སོ་ནས་མི་མཚུངས་པའི་ཕྱིར་དང་། དགའ་བ་ཚད་མེད་ནི་ཡིད་བདེ་ཡིན་པས་
བསམ་གཏན་ཕྱི་མ་གཉིས་ཀྱི་ས་པའི་ཚད་མེད་ལ་དེ་མེད་པའི་ཕྱིར་ཏེ། འགྲེལ་པ་མངོན་པའི་རྒྱན་ལས། །
དགའ་བ་ནི་ཡིད་བདེ་ཡིན་པས་བསམ་གཏན་གསུམ་པ་དང་བཞི་པའི་ས་པ་ལ་མི་ལྡན་པའི་ཕྱིར་རོ། ། ཞེས་
གསུངས་པའི་ཕྱིར། འདི་དག་དང་པོ་གསར་དུ་ཐོབ་པའི་ཚེ་འདོད་པའི་རྟེན་ལ་ཐོབ་པ་ཡིན་ཀྱང་། འདི་
དག་དང་ལྡན་པའི་གོང་མ་བ་ནི་ཡོད་པར་འདོད་དགོས་ཏེ། འདི་དག་གི་ཐོབ་པ་གཏོང་ཚུལ་རང་ཉིད་ས་གང་
ལ་བརྟེན་པས་བསམ་གཏན་དེ་དང་དེའི་དངོས་གཞི་དག་པ་དང་ཐོབ་པ་གཏོང་ཚུལ་མཚུངས་པའི་ཕྱིར་རོ། །
ཡང་འདི་དག་གོང་མའི་རྟེན་ལ་མངོན་དུ་གྱུར་པ་ནི་མེད་པ་འདྲ་སྟེ། གོང་མའི་རྟེན་ལ་མངོན་དུ་གྱུར་པའི་
དངོས་གཞི་དག་པ་བས་འོག་སའི་ཟག་བཅས་ལ་མ་དམིགས་པའི་ཕྱིར་སྙམ་ཡང་དཔྱོད་དགོས་ལ། འདོད་པ་བ་
ཡང་གཞན་སྡེའི་རྒྱུད་ལ་ནི་མེད་དེ། འདི་དག་སྐྱེ་བའི་ཐབས་སུ་ལུང་ཟབ་མོའི་མན་ངག་ཐོས་པ་ལ་ལྟོས་པས་
གཞན་སྡེ་ལ་དེ་མེད་པའི་ཕྱིར་ཏེ། འགྲེལ་པ་མངོན་པའི་རྒྱན་ལས། གཞན་གྱིས་འདོམས་པ་ལ་ལྟོས་པའི་ཕྱིར་
རོ། ། ཞེས་གསུངས་པའི་ཕྱིར། །
པ
རྣམ་པར་ཐར་པ་བརྒྱད་བཤད་པ། །
རྣམ་པར་ཐར་བརྒྱད་དང་པོ་གཉིས། ། ཞེས་སོགས་ཀྱི་སྐབས་སུ། མདོ་ལས། གཟུགས་ཅན་གཟུགས་
ལ་བལྟ་བའི་རྣམ་ཐར། གཟུགས་ཅན་མ་ཡིན་པ་གཟུགས་ལ་བལྟ་བའི་རྣམ་ཐར། སྡུག་པའི་རྣམ་ཐར།
གཟུགས་མེད་ཀྱི་རྣམ་ཐར་བཞི། འགོག་པའི་རྣམ་ཐར་དང་བརྒྱད་གསུངས་པའི་རྣམ་ཐར་དང་པོ་གཉིས་ནི་
562



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
རྣམ་པར་སྔོས་(བསྔོས་)པ་ལ་སོགས་པའི་རྣམ་པ་ཅན་དུ་བལྟ་བའི་ཕྱིར་མི་སྡུག་པའི་རང་བཞིན་ཡིན་ལ། ངོ་
བོ་ནི་མ་ཆགས་པ་དང་། དམིགས་པ་ནི་གཙོ་ཆེ་བ་འདོད་པར་གཏོགས་པའི་གཟུགས་ཀྱི་སྐྱེ་མཆེད་དེ་སྔར་མི་
སྡུག་པ་བསྒོམ་པའི་སྐབས་སུ་བཤད་པ་དང་ཕལ་ཆེ་བ་མཚུངས་ལ། མི་འདྲ་བའི་ཁྱད་པར་ནི་མི་སྡུག་པ་ནི་སྔར་
བཤད་པ་ལྟར་ས་བཅུ་ན་ཡོད་ལ། རྣམ་ཐར་དང་པོ་གཉིས་ལ་ནི་བསམ་གཏན་དང་པོ་གཉིས་ཀྱི་སས་བསྡུས་མ་
གཏོགས་མེད་དེ། རྣམ་ཐར་འདི་ཉིད་ནི་གཙོ་བོར་དབང་ཤེས་འཁོར་གྱི་འདོད་ཆགས་ཀྱི་གཉེན་པོ་ཡིན་ལ།
གཉིས་པ་ཡན་ཆད་ན་དབང་ཤེས་མེད་པས་དེ་ཡན་ཆད་ཁ་དོག་ལ་ཆགས་པའི་དབང་ཤེས་འཁོར་གྱི་འདོད་ཆགས་
ཀྱང་མེད་པའི་ཕྱིར་རོ། ། འདི་ཐད་འགྲེལ་པ་རྣམས་སུ། གཉིས་པ་ཡན་ཆད་ན་དབང་ཤེས་མེད་པས་ཁ་དོག་གི་
འདོད་ཆགས་མེད་པར་གསུངས་པའི་དོན་ཡང་གོང་དུ་བཤད་མ་ཐག་པ་ལྟར་ལས། གཉིས་པ་ཡན་ཆད་ཀྱི་སས་
བསྡུས་པའི་ཁ་དོག་དང་དེ་ལ་ཆགས་པའི་ཡིད་ཤེས་འཁོར་གྱི་འདོད་ཆགས་མེད་པའི་དོན་ནི་མ་ཡིན་ཏེ། དེ་
ཡན་ཆད་ཀྱི་ས་པའི་དབྱིབས་དང་ཁ་དོག་ཡོད་པ་ནི་གང་ཞིག ། རང་སའི་འདོད་ཆགས་ཀྱི་ཡུལ་དུ་མ་གྱུར་པའི་
རང་སའི་ཟག་བཅས་མེད་པའི་ཕྱིར་རོ། ། དེས་ན་འདོད་པའི་ཁ་དོག་ལ་ཆགས་པའི་དབང་ཤེས་འདོད་ཆགས་ཀྱི་
གཉེན་པོར་བསམ་གཏན་དང་པོའི་སས་བསྡུས་ཀྱི་མི་སྡུག་པའི་རྣམ་ཐར་གཉིས་དང་། དང་པོའི་ཁ་དོག་ལ་
ཆགས་པའི་གཉེན་པོར་གཉིས་པའི་སས་བསྡུས་ཀྱི་མི་སྡུག་པའི་རྣམ་ཐར་གཉིས་མ་གཏོགས་གསུམ་པ་ཡན་ཆད་ཀྱི་
སས་བསྡུས་པའི་མི་སྡུག་པའི་རྣམ་ཐར་མི་འཇོག་པ་ཡིན་ནོ། ། དེ་ལ་ཁོ་ན་རེ། གཉིས་པ་ཡན་ཆད་ན་ཁ་དོག་ལ་
ཆགས་པའི་འདོད་ཆགས་མེད་པར་ཐལ། དེ་ཡན་ཆད་ན་དབང་ཤེས་ལ་འདོད་ཆགས་དང་བྲལ་བ་གང་ཞིག།
ཡུལ་དེ་ལ་འདོད་ཆགས་དང་བྲལ་ན་ཡུལ་ཅན་དེ་ལ་འདོད་ཆགས་དང་བྲལ་དགོས་པའི་ཕྱིར་ཏེ། འགྲེལ་པ་
མངོན་པའི་རྒྱན་ལས། གང་ཡུལ་ལ་འདོད་ཆགས་དང་བྲལ་བ་དེ་ནི་ཡུལ་ཅན་ཤེས་པ་ལས་ཀྱང་འདོད་ཆགས་
དང་བྲལ་ཏེ་སྣ་ལྕེའི་རྣམ་ཤེས་བཞིན་ནོ། ། ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། དེ་ནི་དབང་ཤེས་ཀྱི་ཡུལ་
ལ་འདོད་ཆགས་དང་བྲལ་ན་ཡུལ་ཅན་དབང་ཤེས་ལ་འདོད་ཆགས་དང་བྲལ་དགོས་པའི་དོན་ཡིན་པ་ལས།
སྤྱིར་ཡུལ་དེ་ལ་འདོད་ཆགས་དང་བྲལ་ན་ཡུལ་ཅན་དེ་ལ་འདོད་ཆགས་དང་བྲལ་པས་ཁྱབ་པ་མེད་པར་མ་ཟད།
ཡུལ་ཅན་དེ་ལ་འདོད་ཆགས་དང་བྲལ་ན་ཡུལ་དེ་ལ་འདོད་ཆགས་དང་བྲལ་བས་ཁྱབ་པ་ཡང་མེད་པའི་ཕྱིར་རོ། །
ཟུར་དང་པོ་མ་གྲུབ་ན་སྡུག་ཀུན་ཤེས་པ་གཉིས་དང་ཟུར་ཕྱི་མ་མ་གྲུབ་ན་དང་པོའི་སས་བསྡུས་ཀྱི་དབང་ཤེས་དང་།
སསབ་
563



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཁམས་སྐལ་བ་མི་མཉམ་པའི་ཀུན་འགྲོ་རྣམས་རེ་རེ་ནས་ཆོས་ཅན་དུ་བཟུང་སྟེ་སྒྲུབ་ན་ཤེས་སླའོ། ། འོ་ན། མི་
སྡུག་པ་སྒོམ་པའི་སྙོམས་འཇུག་རྣམས་ཀྱི་དམིགས་ཡུལ་ལས་འདོད་པའི་སས་བསྡུས་ཀྱིས་མ་ཁྱབ་པར་འགྱུར་ཏེ་
མཚུངས་པའི་ཕྱིར། ཟེར་ན། མི་མཚུངས་ཏེ། མི་སྡུག་པ་སྒོམ་པའི་སྙོམས་འཇུག་ནི་ས་བཅུ་པོ་གང་གི་
དབང་དུ་བྱས་ན་ཡང་། དམིགས་པ་འདོད་སྣང་མིས་བསྐྱེད་དོ། ། ཞེས་དམིགས་ཡུལ་འདོད་པའི་གཟུགས་ལ་
དམིགས་པ་ཤ་དག་སྟེ། དེས་ནི་མི་སྡུག་པ་ཞེས་པའི་མིང་ཙམ་ལ་འཁྲུལ་ནས་དམིགས་ཡུལ་ཁྱད་མེད་དུ་བཟུང་
བར་མི་བྱའོ། ། རྣམ་ཐར་འདི་གཉིས་ཀྱི་ངོ་བོ་ནི་བསམ་གཏན་གྱི་དངོས་གཞི་དག་པ་བ་དང་། མོས་པ་ཡིད་ལ་
བྱེད་པ་ཡིན་ལ། གཉེན་པོར་བཤད་པ་ཡང་སྤང་བྱ་ལས་ཐག་སྲིང་བའི་གཉེན་པོ་ཡིན་གྱི་དངོས་སུ་སྤོང་བྱེད་ནི་
མ་ཡིན་ཏེ། དངོས་གཞི་དག་པ་བ་ཡིན་པའི་ཕྱིར་རོ། ། གཟུགས་ཅན་གཟུགས་ལ་ལྟ་བ་དང་། གཟུགས་ཅན་
མ་ཡིན་པར་གཟུགས་ལ་བལྟ་བ་ཞེས་པའི་ཁྱད་པར་ནི། མདོ་ལས། ནང་གཟུགས་སུ་འདུ་ཤེས་པས་ཕྱི་རོལ་
གྱི་གཟུགས་རྣམས་ལ་བལྟ་བ་དང་། ནང་གཟུགས་མེད་པར་འདུ་ཤེས་པས་ཕྱི་རོལ་གྱི་གཟུགས་ལ་བལྟ་བ་ཞེས་
གསུངས་པ་དང་དོན་གཅིག་ཅིང་། དེའི་དོན་ཡང་ལྟ་བ་པོ་རྣལ་འབྱོར་པ་རང་ཉིད་ལ་གཟུགས་ཅན་གྱི་འདུ་
ཤེས་མ་བཤིག་པར་དེའི་འདུ་ཤེས་མངོན་དུ་བྱེད་པའི་སྒོ་ནས་ཕྱི་རོལ་གྱི་གཟུགས་ལ་བལྟ་བ་དང་། ཡང་རང་
ཉིད་ལ་གཟུགས་ཅན་གྱི་འདུ་ཤེས་བཤིག་སྟེ་གཟུགས་མེད་པའི་འདུ་ཤེས་མངོན་དུ་བྱེད་པའི་སྒོ་ནས་ཕྱི་རོལ་གྱི་
གཟུགས་ལ་བལྟ་བ་སྟེ་ཁྱད་པར་དེ་གཉིས་ཀྱི་སྒོ་ནས་བཞག་པའོ། ། གསུམ་པ་སྡུག་པའི་རྣམ་ཐར་གྱི་ས་ནི།
བསམ་གཏན་གྱི་ཡ་མཐའ་བཞི་པ་ཁོ་ན་ན་ཡོད་ཅིང་། དེ་ཡང་ཆགས་པའི་གཉེན་པོ་ཡིན་པས་ངོ་བོ་ནི་མ་ཆགས་
པ་ཉིད་དང་། རྣམ་པ་ནི་སྡུག་པའི་རྣམ་ཅན་ཡིན་ཏེ། དེ་ཡང་གཟུགས་ཡིད་དུ་འོང་བ་སྤྲུལ་ནས་སྡུག་པར་
བལྟ་ཞིང་དེ་ཉིད་ཏིང་ངེ་འཛིན་གྱི་ལུས་ཀྱིས་མངོན་སུམ་དུ་བྱེད་པས་ན་སྡུག་པའི་རྣམ་ཐར་ཞེས་བྱ་ལ། དེ་
བསྒོམས་པའི་དགོས་པ་ནི་མི་སྡུག་པ་བསྒོམས་པས་སེམས་ཞུམ་པ་གཟེངས་བསྟོད་པ་དང་། གཟུགས་སྡུག་པ་
སྤྲུལ་པ་ལ་ཆགས་པ་སྐྱེ་ན་རྣམ་ཐར་དང་པོ་གཉིས་མ་འགྲུབ་པ་ཡིན་ལ། མི་སྐྱེ་ན་འགྲུབ་པ་ཡིན་པས། འགྲུབ་
མ་འགྲུབ་བརྟགས་པའི་ཕྱིར་དུ་ཡང་ཡིན་ནོ། ། དེ་ལྟར་འགྲུབ་མ་འགྲུབ་བརྟགས་པའི་ཚེ་གཟུགས་སྡུག་པ་སྤྲུལ་པ་
ལ་ཆགས་པ་སྐྱེ་ན་དམིགས་ཡུལ་གཟུགས་ཀྱི་སྐྱེ་མཆེད་གང་དུ་གཏོགས་པའི་ས་དེ་ཉིད་ཀྱི་ཆགས་པ་སྐྱེ་བ་ཡིན་པས་
རྣམ་ཐར་མི་འགྲུབ་པར་མ་ཟད། རང་རང་གི་གོང་སའི་བར་དུ་ཆགས་བྲལ་ལས་ཀྱང་ཉམས་པ་ཡིན་ནོ། ། དེས་
ས
ལ་
564



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
ན་བསམ་གཏན་པ་རྣམས་ཆགས་བྲལ་ལས་ཉམས་ཚུལ་ཡང་འདི་དང་འདི་ལྟ་བུའི་རྐྱེན་ལ་བརྟེན་ནས་ཡིན་གྱི།
བསམ་བཞིན་དུ་གོང་སའི་ཆགས་བྲལ་ལས་ཉམས་པར་བྱའོ་སྙམ་ནས་འོག་སའི་ཉོན་མོངས་མངོན་དུ་བྱེད་པ་ནི་སུ་
ཡང་མི་སྲིད་དོ། ། རྣམ་ཐར་སོགས་ཀྱི་ཡོན་ཏན་འདི་དག་ཀྱང་ལུང་ཟབ་མོའི་མན་ངག་ལ་བརྟེན་ནས་སྐྱེ་དགོས་
པས་སངས་རྒྱས་ཀྱི་བསྟན་པས་བསྡུས་པར་ཤེས་པར་བྱ་སྟེ། ཇི་སྐད་དུ། རྣམ་ཐར་ཟད་པར་ཟིལ་གནོན་
རྣམས། ། སངས་རྒྱས་བསྟན་པ་ཁོ་ནའི་ཁྱད་ཆོས་ཡིན། ། བསྟན་ལ་མ་ཞུགས་པ་ལ་དེ་དག་མེད། ། ཅེས་གསུངས་
པ་འདིར་ཡང་མཚུངས་པའི་ཕྱིར་རོ། ། དེས་ན་བསམ་གཏན་སྔ་མ་གསུམ་དུ་སྡུག་པའི་རྣམ་ཐར་མི་སྟོན་པ་ཡང་
དང་པོ་གཉིས་ན་དགའ་བ་དང་གསུམ་པ་ན་བདེ་བ་ཡོད་པས་སྡུག་པར་ཡིད་ལ་བྱས་ན་དགའ་བ་དང་བདེ་བས་
ཆགས་པ་སྐྱེ་བས་མ་ཆགས་པ་མི་འགྲུབ་པས་སྐྱོན་དུ་འགྱུར་བའི་ཕྱིར་ཞེས་སོ། ། རྣམ་ཐར་དང་པོ་གསུམ་པོ་འདི་
འཁོར་དང་བཅས་ན་ནི་ཕུང་བོ་ལྔ་པ་ཅན་ཡིན་ཏེ་རྗེས་འབྲང་གི་གཟུགས་ཀྱང་ཡོད་པའི་ཕྱིར་རོ། །
གཟུགས་མེད་མཉམ་བཞག་དགེ་རྣམས་སོ། ། ཞེས་པའི་སྐབས་སུ། གཟུགས་མེད་ཀྱི་རྣམ་ཐར་ཞེས་པ་
ནི། བསྟན་པས་བསྡུས་པའི་གཟུགས་མེད་ཀྱི་མཉམ་བཞག་དགེ་བ་དག་པ་བ་རྣམས་དང་། གཟུགས་མེད་
དང་པོ་གསུམ་གྱིས་བསྡུས་པའི་དངོས་གཞི་ཟག་མེད་རྣམས་ཁོ་ན་ལ་བྱེད་ཀྱི། ཉོན་མོངས་ཅན་དང་མཉམ་པར་
མ་བཞག་པའི་སེམས་རྣམས་མ་ཡིན་ལ། འགའ་ཞིག་འཆི་སེམས་སོགས་ཡོད་པར་འདོད་ཀྱང་རང་ལུགས་སུ་མི་
འདོད་དོ། ། དེས་ན་གཟུགས་མེད་དང་པོ་གསུམ་གྱིས་བསྡུས་པའི་རྣམ་ཐར་ལ་ནི་ཟག་བཅས་ཟག་མེད་གཉིས་ཀ་
ཡོད་ལ། སྲིད་རྩེའི་སས་བསྡུས་ལ་ནི་ཟག་བཅས་མ་གཏོགས་ཟག་མེད་མེད་དོ། ། བསྟན་པས་བསྡུས་པའི་
གཟུགས་མེད་ཀྱི་དངོས་གཞིར་མ་ཟད་ཉེར་བསྡོགས་ཀྱི་ངོ་བོར་གྱུར་པའི་རྣམ་གྲོལ་ལམ་རྣམས་ལ་ཡང་རྣམ་ཐར་གྱི་
མིང་ཐོབ་ཀྱང་། བར་ཆད་མེད་ལམ་རྣམས་ལ་ནི་རྣམ་ཐར་གྱི་མིང་མི་ཐོབ་སྟེ། གཟུགས་མེད་ཀྱི་རྣམ་ཐར་ནི་
འོག་སའི་ཟག་བཅས་ལ་རྒྱབ་ཀྱིས་ཕྱོགས་པ་ཡིན་ལ། ཉེར་བསྡོགས་བར་ཆད་མེད་ལམ་དག་གིས་འོག་སའི་ཟག་
བཅས་ལ་དམིགས་པའི་ཕྱིར། ཞེས་གསུངས་སོ། །
འགོག་པའི་སྙོམས་པར་འཇུག་པའོ། ། ཞེས་སོགས་ཀྱི་སྐབས་སུ། འགོག་པའི་རྣམ་ཐར་ཞེས་པ་ནི་
གནས་གཉིས་པར་བཤད་པའི་འགོག་པའི་སྙོམས་འཇུག་ཉིད་ཡིན་ལ། འགོག་པ་དེ་ལ་སྙོམས་པར་འཇུག་པའི་
འཇུག་སེམས་ནི། ཁམས་གསུམ་གྱི་སེམས་ཀྱི་ནང་ནས་ཤིན་ཏུ་ཕྲ་བ་ནི་སྲིད་རྩེའི་སེམས་ཡིན་ལ། དེ་ཡང་
བws
565



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འགོག་པ་ལ་དམིགས་ནས་ཆེས་ཕྲ་བར་བྱས་པའི་མཇུག་ཐོགས་སུ་སེམས་ཀྱི་རྒྱུན་བཅད་ནས་སྙོམས་པར་འཇུག་པ་
ཡིན་ལ། ལྡང་བའི་ཚེ་ན་ནི་སྔར་གྱི་ལྡང་སེམས་ཀྱི་འཕེན་པ་ཇི་ལྟར་ཡིན་ཀྱང་དེ་དང་མཚུངས་པའི་སྲིད་རྩེ་རང་
སའི་དག་པ་བ་དང་། འོག་མ་ཅི་ཡང་མེད་ཀྱི་འཕགས་པ་ཟག་མེད་ཀྱི་སེམས་གང་རུང་གིས་ལྡང་བར་འགྱུར་
བས། དེས་ན་འགོག་པའི་སྙོམས་འཇུག་དངོས་དང་། དེ་ལ་སྙོམས་པར་འཇུག་པའི་སེམས་གཉིས་ནི་སྲིད་
རྩེའི་སས་བསྡུས་ཀྱི་དགེ་བ་ཟག་བཅས་ཁོ་ན་ཡིན་ལ། ལྡང་སེམས་ལ་ནི་ཟག་བཅས་ཟག་མེད་གཉིས་ཀ་ཡོད་
པའོ། ། འོ་ན་འདི་དག་ལ་རྣམ་ཐར་ཞེས་བརྗོད་པའི་རྒྱུ་མཚན་ཅི་ཞེ་ན། རྣམ་ཐར་དང་པོ་གཉིས་ཀྱིས་ཁ་དོག་ལ་
ཆགས་པའི་གཉེན་པོ་དང་། གསུམ་པས་ཞུམ་ཞིང་ཆགས་པའི་གཉེན་པོ་དང་། གཟུགས་མེད་ཀྱི་རྣམ་ཐར་
རྣམས་ཀྱིས་གཟུགས་ཀྱི་འདུ་ཤེས་ཀྱི་གཉེན་པོ་དང་། འགོག་པའི་རྣམ་ཐར་གྱིས་ཚོར་འདུ་འདུ་བྱེད་ཐམས་ཅད་
ལ་རྒྱབ་ཀྱིས་ཕྱོགས་པ་སྟེ། དེ་དང་དེ་དག་ལས་རྣམ་པ་ཐར་པར་བྱེད་པའི་ཕྱིར་དེ་སྐད་བརྗོད་དོ། །
དང་པོ་འདོད་གཏོགས་སྣང་ཡུལ་ཅན། ། ཞེས་པའི་དོན། རྣམ་ཐར་དང་པོ་གཉིས་ནི་གཙོ་བོར་འདོད་
པར་གཏོགས་པའི་གཟུགས་ཀྱི་སྐྱེ་མཆེད་ཡིད་དུ་མི་འོང་བའི་རྣམ་པ་ཅན་དང་། རྣམ་ཐར་གསུམ་པ་ནི་གཙོ་
བར་འདོད་པར་གཏོགས་པའི་གཟུགས་ཀྱི་སྐྱེ་མཆེད་ཡིད་དུ་འོང་བའི་རྣམ་པ་ཅན་ཡིན་ཅིང་། དེ་ལ་དམིགས་
ཡུལ་འདི་དག་ཏིང་ངེ་འཛིན་ལ་བརྟེན་ནས་སྤྲུལ་པ་མ་ཡིན་ནམ། དེ་ལྟ་ན་འདོད་པར་གཏོགས་པ་ཇི་ལྟར་
འགྱུར། ཞེ་ན། སྐྱོན་མེད་དེ། ། ཏིང་ངེ་འཛིན་ལ་བརྟེན་ཀྱང་སྤྲུལ་གཞི་འདོད་པའི་སས་བསྡུས་ལ་དམིགས་
ནས་སྤྲུལ་པའི་ཕྱིར། ཞེས་སོ། ། དེ་ལ་ཁོ་ན་རེ། རྣམ་ཐར་དང་པོ་གསུམ་པོ་གང་རུང་གི་ཡུལ་ལ་འདོད་པའི་
སས་བསྡུས་ཀྱིས་ཁྱབ་པར་ཐལ། ཁྱོད་ཀྱིས་དང་པོ་འདོད་གཏོགས་སྣང་ཡུལ་ཅན། ། ཞེས་པའི་དོན་འགྲེལ་ཚུལ་
འཐད་པའི་ཕྱིར་ཟེར་ན་མ་ཁྱབ་སྟེ། རྣམ་ཐར་གསུམ་པོ་དེ་ཐོག་མར་གསར་དུ་སྒྲུབ་པའི་ཚེ་དམིགས་ཡུལ་
འདོད་པའི་གཟུགས་ཀྱི་སྐྱེ་མཆེད་ཁོ་ན་ལ་དམིགས་ནས་བསྒྲུབ་དགོས་པས་དེ་གསུམ་གཙོ་བོར་འདོད་པར་
གཏོགས་པའི་གཟུགས་ཀྱི་སྐྱེ་མཆེད་ཀྱི་སྤྱོད་ཡུལ་ཅན་ཡིན་པའི་དོན་ཡིན་གྱི། ཕྱིས་ནས་བསམ་གཏན་དང་པོའི་
ཁ་དོག་ལ་ཆགས་པའི་དབང་ཤེས་འདོད་ཆགས་ཀྱི་གཉེན་པོར་དང་པོའི་གཟུགས་ཀྱི་སྐྱེ་མཆེད་ལ་དམིགས་པའི་
གཉིས་པའི་སས་བསྡུས་ཀྱི་མི་སྡུག་པའི་རྣམ་ཐར་གཉིས་དང་། དེ་གཉིས་འགྲུབ་མི་འགྲུབ་བརྟགས་ཕྱིར་དུ་དང་
པོའི་སས་བསྡུས་ཀྱིས་གཟུགས་ཡིད་དུ་འོང་བ་སྤྲུལ་ནས་སྡུག་པར་བལྟ་བའི་བཞི་པའི་སས་བསྡུས་ཀྱི་སྡུག་པའི་རྣམ་
566



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
ཐར་བསྒོམ་པ་ཡོད་པའི་ཕྱིར་རོ། ། དེ་ལྟར་མ་ཡིན་ན་འོ་ན་ཁོ་རང་ལ། དང་པོའི་ཁ་དོག་ལ་ཆགས་པའི་དབང་
ཤེས་འདོད་ཆགས་ཐག་བསྲིང་བའི་གཉེན་པོར་དང་པོའི་གཟུགས་ལ་དམིགས་པའི་སྡུག་མི་སྡུག་གི་རྣམ་ཐར་
གསུམ་པོ་དེ་བསྒོམ་མི་རིགས་པར་ཐལ། དེ་ཐག་བསྲིང་བའི་གཉེན་པོར་རྣམ་ཐར་བསྒོམས་ན་འདོད་པའི་
གཟུགས་ཁོ་ན་ལ་དམིགས་པའི་རྣམ་ཐར་གསུམ་པོ་དེ་བསྒོམ་དགོས་པའི་ཕྱིར། འདོད་ན་མི་འཐད་པར་ཐལ།
གོང་སའི་ཁ་དོག་ལ་ཆགས་པའི་གཉེན་པོར་འོག་སའི་གཟུགས་ལ་དམིགས་པའི་རྣམ་ཐར་བསྒོམ་པ་འབྲེལ་མེད་
པའི་ཕྱིར་ཏེ། སྤྱིར་གཉེན་པོ་གང་གིས་གོང་སའི་ཉོན་མོངས་ཐག་བསྲིང་བར་ནུས་ན་འོག་སའི་ཉོན་མོངས་ཐག་
བསྲིང་བར་ནུས་ཀྱི། འོག་སའི་ཉོན་མོངས་ཐག་བསྲིང་བར་ནུས་ན་གོང་སའི་ཉོན་མོངས་ཐག་བསྲིང་བར་ནུས་
པས་མ་ཁྱབ་པའི་ཕྱིར་རོ། ། འོ་ན་གོང་གི་རྣམ་ཐར་གྱི་དམིགས་ཡུལ་རྣམས་ཏིང་ངེ་འཛིན་ཁོ་ནས་སྤྲུལ་པ་ཡིན་ནམ་
ཞེ་ན་དེ་ནི་མ་ཡིན་ཏེ། དངོས་སུ་ནི་ཏིང་ངེ་འཛིན་གྱི་འབྲས་བུ་སྤྲུལ་སེམས་ཀྱིས་སྤྲུལ་པར་བྱེད་པའི་ཕྱིར་རོ། །
འོན་ཀྱང་ཏིང་ངེ་འཛིན་ལ་བརྟེན་པའི་སྤྲུལ་པར་ནི་འཇོག་ཆོག་གོ།
གང་དག་གཟུགས་ཅན་མིན་དེ་དག ། ཞེས་ སོགས་ཀྱི་སྐབས་སུ། གཟུགས་ཅན་མ་ཡིན་པ་སྟེ་
གཟུགས་མེད་ཀྱི་རྣམ་ཐར་བཞི་པོ་དེ་དག་གི་སྤྱོད་ཡུལ་ལམ་དམིགས་པ་ལ་ནི། གོང་ས་དང་རང་སའི་སྡུག་ཀུན་
འགོག་པ་གསུམ། ལམ་བདེན་ལ་དམིགས་ན་ནི་རྗེས་ཤེས་ཕྱོགས་མཐུན་གྱི་ལམ་བདེན་གོང་ས་དང་རང་ས་དང་
འོག་སས་བསྡུས་པ་ཐམས་ཅད་ལ་ཅི་རིགས་པའི་ཚུལ་གྱིས་དམིགས་པར་བྱེད་དོ། ། འདིའི་ཐད་ཀྱི་འགྲེལ་པ་
མངོན་པའི་རྒྱན་གྱི་མཆན་བུར། འདི་ནི་ཉེར་བསྡོགས་གོང་མ་བདུན་མ་གཏོག་པ་ས་བཅུ་པར་བཤད་དོ། །
ཞེས་པ་ཞིག་གསུང་འདུག་པ་ཡང་གཟུགས་མེད་ཀྱི་རྣམ་ཐར་རྣམས་ཀྱི་དམིགས་པའམ་ཡུལ་ལ་གསུང་རྒྱུ་ཡིན་
འདུག་པ་ལས་རྣམ་ཐར་གྱི་ངོ་བོ་ལ་ནི་གསུངས་པ་མ་ཡིན་ཏེ། གཟུགས་མེད་ཀྱི་རྣམ་ཐར་མཐའ་དག་ངོ་བོ་
གཟུགས་མེད་ཀྱི་སས་བསྡུས་ཤ་དག་ཡིན་ན་ས་བཅུ་འབྱུང་དོན་མེད་པའི་ཕྱིར། དམིགས་ཡུལ་ལ་ས་བཅུ་འབྱུང་
ཚུལ་ཡང་འདོད་པ་ན་མི་འབྱུང་སྟེ། གཟུགས་མེད་ཀྱིས་འདོད་པ་ལ་མི་དམིགས་པའི་ཕྱིར། དེས་ན་ཟག་མེད་
ཀྱི་ངོ་བོར་གྱུར་པའི་བསམ་གཏན་ས་དྲུག་དང་། གཟུགས་མེད་དང་པོ་གསུམ་གྱི་དངོས་གཞི་ཟག་བཅས་ཟག་
མེད་ཅི་རིགས་ཏེ་ས་དགུ་དང་། སྲིད་རྩེའི་ཟག་བཅས་ཁོ་ན་དང་བཅས་པའི་ས་བཅུ་པོ་ཅི་རིགས་ལ་དམིགས་
པའི་དོན་ནོ། ། དེ་ལ་ཁོ་ན་རེ། གཟུགས་མེད་རྣམ་ཐར་གྱི་ཡུལ་དུ་གྱུར་པའི་ཉེར་བསྡོགས་ལ་ཉེར་བསྡོགས་ཟག་
567



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མེད་ཀྱིས་ཁྱབ་པར་ཐལ། འདི་ནི་ཉེར་བསྡོགས་གོང་མ་བདུན་མ་གཏོགས་པ་ས་བཅུ་པར་བཤད་དོ། ། ཞེས་
པའི་ལུང་དྲངས་མ་ཐག་པ་དེའི་ཕྱིར་ཟེར་ན་མ་ཁྱབ་སྟེ། དེ་ནི་གཟུགས་མེད་རྣམ་ཐར་གྱི་ཡུལ་དུ་གྱུར་པའི་ཟག་
མེད་ལ་ཉེར་བསྡོགས་གོང་མ་བདུན་མེད་པའི་དོན་ཡིན་གྱི། དེའི་ཡུལ་ཟག་བཅས་ལ་རང་སའི་ཉེར་བསྡོགས་
མེད་པའི་དོན་མ་ཡིན་ཏེ། འགྲེལ་པ་དེ་གཉིས་ལས། དེ་དག་གི་སྤྱོད་ཡུལ་ཏེ་དམིགས་པ་ནི་ས་གོང་མ་དང་
རང་གི་ས་པའི་སྡུག་བསྔལ་དང་། སོགས་པས་བསྡུས་པ་ཀུན་འབྱུང་དང་། ཞེས་གསུངས་པའི་ཕྱིར་རོ། །
ཡང་། གཟུགས་མེད་ཀྱི་རྣམ་ཐར་དེ་དག་ལ་མཚན་མ་མེད་པ་མཚན་མ་མེད་པའི་ཏིང་ངེ་འཛིན་ཡང་སྲིད་པས་
དེས་ནི་སོ་སོར་བརྟགས་མིན་གྱི་འགོག་པ་ལ་ཡང་དམིགས་ཤིང་། ནམ་མཁའ་མཐའ་ཡས་སྐྱེ་མཆེད་ཀྱི་དམིགས་
པ་ལ་ནི་འདུས་མ་བྱས་ཀྱི་ནམ་མཁའ་ཡང་འབྱུང་ངོ༌། ། འོ་ན། གོང་དུ་གཟུགས་མེད་ཀྱི་དངོས་གཞིས་འོག་ས་ལ་
མི་དམིགས་པར་བཤད་པ་དང་། འདིར་གཟུགས་མེད་ཀྱི་རྣམ་ཐར་ལ་འོག་ས་གོང་ས་ཐམས་ཅད་ལ་དམིགས་
པ་ཡོད་པར་བཤད་པ་གཉིས་འགལ་ལོ་ཞེ་ན། མི་འགལ་ཏེ། གོང་དུ་བཤད་པའི་ནི་འོག་སའི་ཟག་བཅས་ལ་
དམིགས་པ་མེད་པའི་དབང་དུ་བྱས་པ་ཡིན་ལ། འདིར་ནི་འོག་སའི་ཟག་མེད་རྗེས་ཤེས་ལ་དམིགས་པ་ཡོད་
པའི་དབང་དུ་མཛད་པ་ཡིན་པས་དབྱེ་བ་འབྱེད་ཤེས་ན་སྐྱོན་མེད་པ་ཉིད་དོ། ། བསམ་གཏན་གསུམ་པའི་སས་
བསྡུས་ཀྱི་རྣམ་ཐར་མི་འཇོག་པའི་རྒྱུ་མཚན་ཡོད་དེ། བསམ་གཏན་གཉིས་པའི་སས་བསྡུས་ཀྱི་ཁ་དོག་གི་འདོད་
ཆགས་མེད་པས་མི་སྡུག་པའི་རྣམ་ཐར་ནི་མི་བསྐྱེད་ལ། སྡུག་པའི་རྣམ་ཐར་ནི་བསྐྱེད་མི་རུང་བ་གོང་དུ་བཤད་
ཟིན་པ་ལྟར་རོ། ། འོ་ན། རྣམ་ཐར་དང་ཟིལ་གནོན་འདི་དག་ལ་སྙོམས་པར་འཇུག་པའི་དགོས་པ་གང་ཞེ་ན།
ཉོན་མོངས་པ་ཐག་བསྲིད་བ་དང་སྙོམས་འཇུག་ལ་དབང་ཐོབ་པར་བྱ་བའི་ཆེད་དུ་ཡིན་ཏེ། ཉོན་མོངས་པ་
ཐག་མ་སྲིངས་ཤིང་སྙོམས་འཇུག་ལ་དབང་མ་ཐོབ་ན་ཉོན་མོངས་མེད་པ་ལ་སོགས་པའི་ཡོན་ཏན་རྣམས་མི་ཐོབ་
ཅིང་། ས་སོགས་གསེར་ལ་སོགས་པར་བསྒྱུར་བ་དང་། དུས་རིང་པོར་གནས་པར་བྱིན་གྱིས་རློབས་པ་དང་།
སྐུ་ཚེ་གཏོང་འཇོག་དང་། རི་རབ་རྡུལ་ཕྲན་དུ་འཇུག་པ་སོགས་འཕགས་པའི་རྫུ་འཕྲུལ་རྣམས་ཀྱང་མི་འགྲུབ་
པས་དེ་དག་སྒྲུབ་པར་བྱ་བའི་ཆེད་དུའོ། ། ཡང་མདོ་ལས། རྣམ་ཐར་གསུམ་པ་དང་བརྒྱད་པ་གཉིས་ཁོ་ན་ལ་
ལུས་ཀྱིས་མངོན་སུམ་དུ་བྱས་ཏེ་རྫོགས་པར་བྱས་ནས་གནས་ཞེས་གསུངས་ལ་གཞན་རྣམས་ལ་མ་གསུངས་ཅི་ཞེ་ན།
རྣམ་ཐར་གསུམ་པས་གཟུགས་ཀྱི་ས་པའི་རྣམ་ཐར་རྫོགས་པར་མངོན་དུ་བྱས་ལ། བརྒྱད་པས་གཟུགས་མེད་ཀྱི་
568



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
བཤད་
ས་པའི་རྣམ་ཐར་རྫོགས་པར་མངོན་དུ་བྱས་པས་དེ་གཉིས་ལ་དམིགས་ཀྱིས་བཀར་ནས་གསུངས་ཞིང་།
ཚུལ་གཞན་ཡང་ཡོད་དོ། ། །
ཟིལ་གྱིས་གནོན་པའི་སྐྱེ་མཆེད་བརྒྱུད་བཤད་པ། །
ཟིལ་གྱིས་གནོན་པའི་སྐྱེ་མཆེད་བརྒྱད། ། ཅེས་སོགས་ཀྱི་སྐབས་སུ། མདོ་ལས། ཟིལ་གྱིས་གནོན་
པའི་སྐྱེ་མཆེད་བརྒྱད་ཞེས་གསུངས་པ་ནི། དབྱིབས་ཟིལ་གནོན་བཞི་དང་། ཁ་དོག་ཟིལ་གནོན་བཞི་སྟེ་
བརྒྱད་ལ་བྱེད་པ་ཡིན་ཅིང་། དེ་ལ་དབྱིབས་ཟིལ་གནོན་བཞི་ནི། ནང་གཟུགས་སུ་འདུ་ཤེས་པའི་སྒོ་ནས་ཕྱི་
རོལ་གྱི་གཟུགས་ཆུང་ངུ་ཁ་དོག་བཟང་བ་དང་། ངན་པ་རྣམས་ལ་བལྟ་ཞིང་གཟུགས་དེ་དག་ཟིལ་གྱིས་མནན་
ནས་ཤེས་པ་དང་། ཟིལ་གྱིས་མནན་ནས་མཐོང་སྟེ་དེ་ལྟ་བུར་འདུ་ཤེས་པར་གྱུར་པ་ནི་ཟིལ་གནོན་དང་པོ་དང་།
ནང་གཟུགས་སུ་འདུ་ཤེས་པའི་སྒོ་ནས་ཕྱི་རོལ་གྱི་གཟུགས་ཆེན་པོ་ཁ་དོག་བཟང་ངན་རྣམས་ལ་བལྟ་ཞིང་ཟིལ་
གྱིས་མནན་པ་སོགས་གཉིས་པ་དང་། དེ་བཞིན་དུ་ནང་གཟུགས་མེད་པར་འདུ་ཤེས་པའི་སྒོ་ནས་ཕྱི་རོལ་གྱི་
གཟུགས་ཆུང་ངུ་ལ་བལྟ་ཞིང་ཟིལ་གྱིས་མནན་པ་ནི་གསུམ་པ་དང་། གཟུགས་མེད་པར་འདུ་ཤེས་པའི་སྒོ་ནས་
ཕྱི་རོལ་གྱི་གཟུགས་ཆེན་པོ་ལ་བལྟ་བ་སོགས་ནི་བཞི་པ་སྟེ། དེ་དག་ལ་དབྱིབས་ཟིལ་གནོན་ཞེས་བྱ་བའོ། ། ཁ་
དོག་ཟིལ་གནོན་བཞི་ནི། ནང་གཟུགས་མེད་པར་འདུ་ཤེས་པ་ཁོ་ནའི་རིམ་པ་བཞིན་ཕྱི་རོལ་གྱི་ཁ་དོག་སྔོན་པོ་
དང་། སེར་པོ་དང་། དམར་པོ། དཀར་པོ་རྣམས་ལ་བལྟ་ཞིང་ཟིལ་གྱིས་མནན་ནས་ཤེས་པ་དང་མཐོང་
སྟེ་དེ་དང་དེ་ལྟ་བུར་འདུ་ཤེས་པ་བཞི་ལ་བྱེད་པའོ། ། དེ་ལ་ཁོ་ན་རེ། དབྱིབས་ཟིལ་གནོན་དང་ཁ་དོག་ཟིལ་
གནོན་གཉིས་མི་འགལ་བར་ཐལ། ཟིལ་གནོན་གྱི་སྐྱེ་མཆེད་དང་པོས་དབྱིབས་དང་ཁ་དོག་གཉིས་ཆར་ལ་
དམིགས་པའི་ཕྱིར་ཟེར་ན། འདོད་པ་ཡིན་ཏེ། སྤྱིར་ཟིལ་གནོན་གྱི་སྐྱེ་མཆེད་ལ་དབྱིབས་དང་ཁ་དོག་གཉིས་
ཆར་ལ་དམིགས་པ། དབྱིབས་རྐྱང་པ་ལ་དམིགས་པ། ཁ་དོག་རྐྱང་པ་ལ་དམིགས་པ་སོགས་ཡོད་པས་དེ་དག་
རང་གི་དམིགས་ཡུལ་གྱི་གཙོ་བོ་གང་ལ་དམིགས་པ་དེ་དང་དེའི་ཟིལ་གནོན་དུ་འཇོག་དགོས་པའི་ཕྱིར་རོ། ། འོ་ན་
ཟིལ་གནོན་དང་པོའི་དམིགས་ཡུལ་དུ་གྱུར་པའི་ཕྱི་རོལ་གྱི་གཟུགས་ཆུང་ངུ་ཁ་དོག་བཟང་བ་ལྟ་བུ་དེ་དབྱིབས་
དང་ཁ་དོག་གཉིས་ཆར་ཡིན་ནམ་ཞེ་ན། སྤྱིར་དབྱིབས་དང་མི་ལྡན་པའི་ཁ་དོག་དང་། ཁ་དོག་དང་མི་ལྡན་
569



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
པའི་དབྱིབས་མེད་པར་མ་ཟད། ལུགས་འདིར་ནི་དབྱིབས་དང་ཁ་དོག་ལ་མུ་བཞིར་འདོད་པས། དེ་ཡང་
གནས་དང་པོར་བཤད་པ་ལྟར། རྩོད་གཞི་འདི་འདྲའི་རིགས་ལ་བདག་པོའི་སྒྲ་སྦྱར་མ་སྦྱར་གྱི་དབང་གིས་ཁྱད་
གཞི་ཁྱད་ཆོས་ལ་གཙོ་ཆེ་ཆུང་གི་ཁྱད་པར་འབྱེད་དགོས་ཏེ། དཔེར་ན། ཕྱི་རོལ་གྱི་གཟུགས་ཆུང་ངུ་ཁ་དོག་
བཟང་བ་ལྟ་བུར་ཁྱད་གཞི་གཟུགས་ཆུང་ངུ་གཙོ་བོར་འཛིན་དགོས་པས་དབྱིབས་ཡིན་ལ་ཁ་དོག་མ་ཡིན་དང་།
ཡང་ཁ་དོག་སྔོན་པོ་གཟུགས་ཆུང་བ་ལྟ་བུར་ཁྱད་གཞི་ཁ་དོག་སྔོན་པོ་གཙོ་བོར་འཛིན་དགོས་པས་ཁ་དོག་ཡིན་ལ་
དབྱིབས་མ་ཡིན་ཞེས་ཟེར་དགོས་པ་ཡིན་ནོ། ། དེ་ལ་གཟུགས་སུ་འདུ་ཤེས་པ་དང་གཟུགས་མེད་པར་འདུ་ཤེས་
པའི་དོན་ནི་རྣམ་ཐར་གྱི་སྐབས་སུ་བཤད་པ་ལྟར་ཡིན་ལ། གཟུགས་ཆུང་ངུ་དང་ཆེན་པོ་ནི་རིམ་བཞིན་སེམས་
ཅན་གྱི་གཟུགས་དང་སྣོད་ཀྱི་གཟུགས་གཉིས་ལ་བྱེད་པའམ། ཡང་ན་ཕྲ་བ་དང་རགས་པའི་གཟུགས་ལ་བྱེད་
པའོ། ། ཁ་དོག་བཟང་ངན་ནི་ཁ་དོག་ཡིད་དུ་འོང་མི་འོང་ངམ། ཡང་ན། ལྷ་དང་མིའི་གཟུགས་ཀྱི་ཁ་དོག་ལ་
བྱེད་པ་དང་། ཟིལ་གྱིས་མནན་པ་ནི་དབང་བསྒྱུར་པའི་དོན་དང་། ཤེས་པ་ནི་ཞི་གནས་ཀྱི་ཤེས་པ་དང་།
མཐོང་བ་ནི་ལྷག་མཐོང་གིས་མཐོང་བའོ། ། དེ་ཡང་གཟུགས་བཟང་བ་ལ་དམིགས་ནས་དེ་ལས་བཟང་བའི་
གཟུགས་དང་། ངན་པ་ལ་དམིགས་ནས་དེ་ལས་ངན་པའི་གཟུགས་ཕྱི་མ་སྤྲུལ་པ་ལ་རིམ་པ་བཞིན་འདོད་རྒུར་
དབང་བསྒྱུར་བ་ལ་ཕྱི་མས་སྔ་མ་ཟིལ་གྱིས་གནོན་པའི་དོན་དུ་གསུངས་ཀྱི་གཟུགས་བཟང་བའི་མཐར་ཐུག་སངས་
རྒྱསཀྱི་སྐུ་དང་། ངན་པའི་མཐར་ཐུག་མནར་མེད་པའི་ལུས་ལྟ་བུ་ལ་དམིགས་ནས་རིམ་པ་བཞིན་དེ་ལས་
བཟང་བ་དང་ངན་པར་སྤྲུལ་ནས་ཕྱི་མས་སྔ་མ་ཟིལ་གྱིས་གནོན་པའི་དོན་ནི་མ་ཡིན་ཏེ། སྔ་མ་ལས་བཟང་བ་
དང་། ཕྱི་མ་ལས་ངན་པར་སྤྲུལ་ཏུ་མེད་པའི་ཕྱིར་ཏེ། དེ་ལྟར་སྤྲུལ་ནུས་ན་སྔ་མ་བཟང་བའི་མཐར་ཐུག་དང་།
ཕྱི་མ་ངན་པའི་མཐར་ཐུག་མ་ཡིན་པར་ཐལ་བའི་ཕྱིར་རོ། ། དེ་བཞིན་དུ་གཟུགས་ཆེ་བའི་མཐར་ཐུག་གཞལ་དུ་
མེད་པའི་སྣོད་ཀྱི་འཇིག་རྟེན་གྱི་གཟུགས་དང་། ཆུང་བའི་མཐར་ཐུག་རྡུལ་ཕྲན་ཆ་མེད་ལྟ་བུར་རིམ་པ་བཞིན་
སྔ་མ་ལས་ཆེ་བ་དང་ཕྱི་མ་ལས་ཆུང་བར་ཡང་སྤྲུལ་དུ་མེད་པའི་ཕྱིར་དང་། དེར་མ་ཟད་གཟུགས་ཆུང་བ་ཉི་ཟེར་
གྱི་རྡུལ་ཕྲ་མོ་ལས་ཆུང་བའང་སྤྲུལ་མི་ནུས་པ་འདྲ་སྟེ། དེ་མན་ཆད་སོ་སྐྱེས་མིག་ཤེས་ལ་མི་མངོན་པའི་ཕྱིར་སྙམ་
ཡང་དཔྱད་དོ། ། དེས་དབྱིབས་དང་ཁ་དོག་ཟིལ་གནོན་གྱི་དམིགས་པ་ལའང་རིགས་འགྲེའོ། ། སློབ་དཔོན་གང་
སྤེལ་གྱིས་ཤེས་པ་ནི་བར་ཆད་མེད་ལམ་དང་། མཐོང་བ་རྣམ་གྲོལ་ལམ་དུ་གསུངས་པ་ནི་སྐབས་འདིར་རང་
570



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ། །
ལུགས་སུ་ཁས་མི་ལེན་ཏེ། ཅིའི་ཕྱིར་ནི། ཟིལ་གནོན་འདི་དག་གི་ས་དང་ངོ་བོ་སོགས་རྣམ་ཐར་དང་པོ་
གསུམ་པོ་ཅི་རིགས་དང་མཚུངས་པར་གསུངས་པ་གང་ཞིག རྣམ་ཐར་དེ་དག་ལ་བར་ཆད་མེད་ལམ་གྱིས་
བསྡུས་པ་མེད་པའི་ཕྱིར་རོ། ། མདོ་ལས། ། ཁ་དོག་གི་དཔེ་དོན་གཉིས་ཀའི་སྐབས་སུ་དང་པོ་ལ་མཚོན་ན་སྔོན་པོ།
ཁ་དོག་སྔོན་པོ། སྔོན་པོ་ལྟ་བུར་སྟོན་པ། འདི་སྔོན་པོ་འབྱུང་བ་ཞེས་དང་། དེ་བཞིན་དུ་སེར་པོ་སོགས་
གསུམ་ལ་ཡང་དེ་དང་འདྲ་བར་གསུངས་པའི་དོན། སྔོན་པོ་ལ་མཚོན་ན། སྔོན་པོ་ཞེས་པས་མདོར་བསྟན་
ནམ་ཁ་དོག་སྔོན་པོའི་སྤྱི་ཙམ་དང་ ཁ་དོག་སྔོན་པོ་ཞེས་པས་ལྷན་སྐྱེས་ཀྱི་ཁ་དོག་དང་། སྔོན་པོ་ལྟ་བུར་
སྟོན་པ་ཞེས་པས་བཅོས་མའི་ཁ་དོག་དང་། འོད་སྔོན་པོ་འབྱུང་བ་ཞེས་པས་ལྷན་སྐྱེས་དང་བཅོས་མ་གཉིས་ཀ་
ལ་ཐུན་མོང་དུ་འབྱུང་བའི་ཁ་དོག་བསྟན་པའོ། ། དེའི་ནང་ཚན་ལྷན་སྐྱེས་ཀྱི་ཁ་དོག་ཞེས་པ་ནི་གཟུགས་དེ་གྲུབ་པ་
དང་ལྷན་ཅིག་ཏུ་དེའི་ཁ་དོག་ཀྱང་རང་གྲུབ་ཀྱི་ཚུལ་དུ་བྱུང་བ་ལ་བྱེད་པ་དང་། བཅོས་མའི་ཁ་དོག་ནི་ཚོན་ལ་
སོགས་པས་ཁ་བསྒྱུར་བའི་ཁ་དོག་ལྟ་བུ་ལ་བྱེད་པར་སྣང་ངོ་། ། དབྱིབས་ཟིལ་གནོན་བཞི་ནི་ཁ་དོག་དང་དབྱིབས་
གཉིས་ཀ་ལ་ཆགས་སྡང་སྐྱེ་བའི་གཉེན་པོ་དང་། ཁ་དོག་ཟིལ་གནོན་བཞི་ནི་གཞན་གྱི་ཁ་དོག་ལ་ཆགས་པ་དང་
ཡིད་རྣམ་པར་ཞུམ་པའི་གཉེན་པོ་ཡིན་ནོ། ། བརྒྱད་པོ་དེ་ལས་ཟིལ་གནོན་དང་པོ་གཉིས་ཀྱི་ངོ་བོ་དང་། ས་གང་
དང་གང་གི་གཉེན་པོ་བྱེད་ཚུལ་དང་། དམིགས་པ་སོགས་ནི་རྣམ་ཐར་དང་པོ་གཟུགས་ཅན་གཟུགས་ལ་བལྟ་
བའི་རྣམ་ཐར་དང་མཚུངས་ལ། དེ་བཞིན་དུ་ཟིལ་གནོན་གསུམ་པ་དང་བཞི་པ་གཉིས་ནི་གཉིས་པ་གཟུགས་
མེད་གཟུགས་ལ་བལྟ་བའི་རྣམ་ཐར་དང་མཚུངས་པ་དང་། ཁ་དོག་ཟིལ་གནོན་བཞི་ནི་གསུམ་པ་སྡུག་པའི་
རྣམ་ཐར་དང་མཚུངས་སོ། ། རྣམ་ཐར་དང་ཟིལ་གནོན་གྱི་ཁྱད་པར་གང་ཞེ་ན། རྣམ་ཐར་གྱིས་དམིགས་པ་ལ་
རྒྱབ་ཀྱིས་ཕྱོགས་པ་ཙམ་ལས་ཟིལ་གྱིས་མི་ནོན་ལ། ཟིལ་གནོན་གྱིས་ཇི་ལྟར་འདོད་པ་བཞིན་དུ་སྐད་ཅིག་ལ་
སྡུག་པ་དང་མི་སྡུག་པ་གང་དུ་དམིགས་ཤིང་ཡིད་ལ་བྱེད་ཀྱང་ཉོན་མོངས་མི་སྐྱེ་བར་དམིགས་པ་ཟིལ་གྱིས་གནོན་
པའི་ཕྱིར་རོ། ། །
A-
ཟད་པར་བཅུ་བཤད་པ།
ཟད་པར་བཅུའོ་བརྒྱད་མ་ཆགས། ། ཞེས་སོགས་ཀྱི་སྐབས་སུ།
ཡང་མདོ་ལས།
ཟད་པར་གྱི་ས་ཆུ་མེ་
571



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
རླུང་སྔོ་སེར་དཀར་དམར་བཞི་སྟེ་བརྒྱད་དང་། ཟད་པར་ནམ་མཁའ་དང་རྣམ་ཤེས་ཀྱི་སྐྱེ་མཆེད་དེ་བཅུ་
གསུངས་པའི་དང་པོ་བརྒྱད་ནི་ཆགས་པའི་གཉེན་པོ་སྟེ་ངོ་བོ་མ་ཆགས་པའི་རང་བཞིན་ཡིན་ལ། ས་ཡང་
བསམ་གཏན་གྱི་ཡ་མཐའ་བཞི་པ་ཁོ་ནའི་སས་བསྡུས་པ་ཡིན་ཏེ། འདི་དག་ཟིལ་གནོན་རྣམས་ཀྱི་སྦྱོར་བ་ལས་
བྱུང་བའི་ཕྱིར་ཏེ། དེ་ཡང་སྔོ་སོགས་བཞི་ནི་རིམ་པ་བཞིན་ཟིལ་གནོན་ཕྱི་མ་བཞིའི་འབྲས་བུར་བཤད་ལ།
དང་པོ་བཞི་ཡང་ཟིལ་གནོན་སྔ་ཕྱི་རྣམས་ཅི་རིགས་པའི་འབྲས་བུར་ངེས་སོ། ། བརྒྱད་པོ་འདིའི་དམིགས་པ་ཡང་
གཙོ་བོར་འདོད་པའི་གཟུགས་ཀྱི་སྐྱེ་མཆེད་ཁ་དོག་དང་དབྱིབས་གང་རུང་ཁོ་ན་ཡིན་ཏེ། དེ་ཡང་སྔོ་སོགས་
བཞི་ནི་ཁ་དོག་ཁོ་ན་ལ་དམིགས་ཤིང་། ས་སོགས་བཞི་ཡང་། འཇིག་རྟེན་གྱི་ནི་ཐ་སྙད་དུ། ། ཁ་དོག་
དབྱིབས་ལ་ས་ཞེས་བརྗོད། ། ཅེས་པ་ལྟར་ས་ཆུ་མེ་རླུང་གི་དབྱིབས་དང་ཁ་དོག་གང་རུང་དུ་དམིགས་པ་ལ་ས་དང་
ཆུ་སོགས་སུ་དམིགས་པར་བཞག་པའོ། ། དེས་ན་ཟད་པར་གྱི་ས་ཆུ་མེ་རླུང་བཞི་དང་སྔོ་སོགས་བཞི་པོ་དེ་མདོ་སྡེ་པ་
སོགས་གོང་མ་དག་གིས་ཆོས་ཀྱི་སྐྱེ་མཆེད་པའི་གཟུགས་སུ་འདོད་པ་ལྟར་དོན་ལ་གནས་མོད། ལུགས་འདིར་ནི་
དེ་དག་ཆོས་ཀྱི་སྐྱེ་མཆེད་པའི་གཟུགས་མ་ཡིན་ཏེ། ཟད་པར་གྱི་ས་ཆུ་མེ་རླུང་བཞི་པོ་དེ་ནི་རེག་བྱའི་སྐྱེ་མཆེད་
ཡིན་པས་བསྟན་མེད་ཐོགས་བཅས་ཀྱི་གཟུགས་དང་སྔོ་སོགས་བཞི་པོ་དེ་གཟུགས་ཀྱི་སྐྱེ་མཆེད་ཡིན་པས་བསྟན་
ཡོད་ཐོགས་བཅས་ཀྱི་གཟུགས་ཡིན་པའི་ཕྱིར་རོ། ། དེ་ལ་ཁོ་ན་རེ། དེ་དག་ཐོགས་བཅས་ཀྱི་གཟུགས་མ་ཡིན་
པར་ཐལ། ཏིང་ངེ་འཛིན་ལ་བརྟེན་ནས་སྤྲུལ་པའི་གཟུགས་ཡིན་པའི་ཕྱིར་ཟེར་ན་མ་ཁྱབ་བྱས་པ་ལ། འོ་ན།
ཟད་པར་གྱི་ཏིང་ངེ་འཛིན་གྱིས་ས་ཆུ་དང་ཆུ་མེར་སྤྲུལ་མི་ནུས་པར་ཐལ། དེ་དག་ཕན་ཚུན་གོ་ས་འགོག་ནུས་ཀྱི་
ཐོགས་བཅས་ཀྱི་གཟུགས་ཡིན་པའི་ཕྱིར་ཟེར་ན་ཡང་མ་ཁྱབ་སྟེ། དེ་དག་གོ་ས་འགོག་ནུས་ཡིན་ཀྱང་ཏིང་ངེ་
འཛིན་ལ་འདོད་རྒུར་དབང་བསྒྱུར་བའི་གང་ཟག་རྣམས་ཀྱིས་ས་ཆུར་སྤྲུལ་པ་དང་ཆུ་མེར་སྤྲུལ་པ་སོགས་ལ་ཕན་
ཚུན་གོ་ས་འགོག་ནུས་ཀྱི་རིག་པས་མི་གནོད་པའི་ཕྱིར་རོ། ། དེ་ལྟར་མ་ཡིན་ན། རྫུ་འཕྲུལ་ལ་དབང་འབྱོར་པའི་
འཕགས་པ་དག་གིས་ས་སོགས་གསེར་ལ་སོགས་པར་བསྒྱུར་བ་དང་། རི་རབ་རྡུལ་ཕྲན་དུ་འཇུག་པ། དུས་
ཡུན་རིང་ཐུང་དུ་བསྒྱུར་བ་སོགས་ཏིང་ངེ་འཛིན་གྱི་བཀོད་པ་བསམ་གྱིས་མི་ཁྱབ་པར་བསྟན་པ་སོགས་མེད་པར་
འདོད་དགོས་པས། དེ་ནི་མི་རིགས་པའི་ཕྱིར་ཏེ། འགྲེལ་པ་མངོན་པའི་རྒྱན་གྱི་མཆན་བུར། དེ་ལ་དབང་
ནས་ས་ལ་སོགས་པ་གསེར་ལ་སོགས་པར་བསྒྱུར་བ་དང་། དངོས་པོ་བརྟན་པ་དུས་འདི་སྲིད་དུ་གནས་པར་
572



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
གྱུར་ཅིག་ཅེས་མོས་པ་ལྟར་འགྲུབ་པས་བྱིན་གྱིས་རློབས་པ་དང་། ཚེ་གཏོང་འཇོག་དང་། རྡུལ་ཕྲན་དུ་རི་
རབ་འཇུག་པ་ལ་སོགས་པ་བྱེད་ལ། ཞེས་གསུངས་པའི་ཕྱིར་རོ། ། ཟད་པར་ནམ་མཁའ་དང་རྣམ་ཤེས་གཉིས་
ནི་རིམ་པ་བཞིན་གཟུགས་མེད་ནམ་མཁའ་མཐའ་ཡས་དང་། རྣམ་ཤེས་མཐའ་ཡས་གཉིས་ཀྱི་དངོས་གཞི་དག་
པ་བ་ཁོ་ན་ཡིན་ལ། དེ་གཉིས་ཀྱི་དམིགས་པ་ལ་ནི་རང་རང་གི་ས་པའི་ཕུང་པོ་བཞི་སྟེ། དེ་ཡང་རང་སའི་
ཟག་བཅས་ཟག་མེད་གཉིས་ཆར་ལ་དམིགས་པ་ཡོད་དོ། རྣམ་ཐར་སོགས་གསུམ་པོ་འདི་དག་གི་གོ་རིམ་ནི་
དང་པོའི་རྣམ་ཐར་གྱིས་དམིགས་པ་ལ་རྒྱབ་ཀྱིས་ཕྱོགས། བར་དུ་ཟིལ་གནོན་གྱིས་དམིགས་པ་ཟིལ་གྱིས་མནན།
མཐར་ཟད་པར་གྱིས་གཟུགས་ཀྱི་སྐྱེ་མཆེད་ཀུན་ལ་རྒྱས་པར་ཁྱབ་པར་བྱེད་པས་ན་སྔ་མ་སྔ་མ་རྫོགས་ཤིང་དག་པ་
ལས་ཕྱི་མ་ཕྱི་མ་འབྱུང་བས་ཡོན་ཏན་གོང་ནས་གོང་དུ་ཁྱད་པར་དུ་འཕགས་པར་འགྲོ་བའི་རྒྱུ་འབྲས་ཀྱི་གོ་རིམ་
བཞིན་ནོ། ། འགོག་པའི་རྣམ་ཐར་ལས་གཞན་པའི་ཡོན་ཏན་ལྷག་མ་རྣམས་ནི་སྐྱེ་འཕགས་གཉིས་ཀའི་ཐུན་མོང་
བ་ཡིན་ལ། འགོག་པའི་རྣམ་ཐར་ནི་འཕགས་པ་ཁོ་ནའི་འོ། ། །
འགོག་པ་བཤད་ཟིན་ལྷག་མ་ནི། ། ཞེས་སོགས་ཀྱི་སྐབས་སུ། འོ་ན་ཡོན་ཏན་འདི་དག་ཐོབ་ཚུལ་ཇི་ལྟར་
ཞེ་ན། དེ་ལ་རྣམ་ཐར་བརྒྱད། ཟིལ་གནོན་བརྒྱད། ཟད་པར་བཅུ་དང་བཅས་པས་ཉི་ཤུ་རྩ་དྲུག་ཡོད་པ་
ལས་འགོག་པའི་རྣམ་ཐར་ཐོབ་ཚུལ་དང་རྟེན་སོགས་ནི་གནས་གཉིས་པར་བཤད་ཟིན་ལ། ལྷག་མ་ཉི་ཤུ་རྩ་ལྔ་
ནི་སྔར་འདྲིས་པ་ཡིན་ན་འོག་ས་ལ་འདོད་ཆགས་དང་བྲལ་བ་ཙམ་གྱིས་ཐོབ་ལ། མ་འདྲིས་པས་ནི་སྦྱོར་པ་
འབད་རྩོལ་གྱིས་ཐོབ་བོ། ། འདྲིས་པ་དང་མ་འདྲིས་པའི་ཁྱད་པར་གང་ཞེ་ན། སྔར་ཐོབ་པ་བར་དུ་བཏང་བ་
སླར་སོར་ཆུད་པ་ལ་འདྲིས་པའི་ཐ་སྙད་དང་། སྔར་གཏན་ནས་མ་ཐོབ་པ་ལ་མ་འདྲིས་པའི་ཐ་སྙད་བྱེད་པར་
སྣང་ལ། དེ་ཡང་ཞིབ་ཏུ་ཕྱེ་ན། ཚེ་གཅིག་ལ་དང་པོར་ཐོབ་པ་བར་དུ་ཉམས་ནས་སླར་སོར་ཆུད་པ་ལྟ་བུ་ལ་
འདྲིས་པའི་ཐ་སྙད་བྱེད་པ་ལས། སྐྱེ་བ་སྔ་མ་རྣམས་སུ་ཐོབ་མྱོང་བ་ཙམ་ལ་ནི་འདྲིས་པའི་ཐ་སྙད་མི་ཐོབ་སྟེ།
འདྲིས་པ་དང་མ་འདྲིས་པའི་ཐ་སྙད་འདི་བསམ་གཏན་དང་གཟུགས་མེད་ཀྱི་སྙོམས་འཇུག་གཞན་དག་ལ་ཡང་
སྦྱར་དགོས་པས་ན། སྔར་ཐོབ་མྱོང་མ་མྱོང་ཁོ་ན་ལ་བྱེད་ན། སྐྱེ་བ་སྔོན་མ་སྔོན་མ་རྣམས་སུ་བསམ་གཏན་གྱི་
དངོས་གཞི་སོགས་གཏན་ནས་ཐོབ་མ་མྱོང་བའི་སེམས་ཅན་ཞིག་ནི་ལུགས་འདིར་ཡང་མི་འཇོག་པས། དེས་ན་
བསམ་གཏན་གྱི་དངོས་གཞི་ཐོབ་པའི་གང་ཟག་ཡིན་ན་སྔར་འདྲིས་པས་ཐོབ་པ་ཤ་དག་ཏུ་ཐལ་བའི་སྐྱོན་འབྱུང་
573



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ངམ་སྙམ་མོ། །
རྣམ་ཐར་ཟིལ་གནོན་ཟད་པར་གྱི་རྟེན་དང་ལུང་གིས་བསྐྱེད་པའི་དོན་དཔྱད་པ།
གཟུགས་མེད་ཅེས་བྱ་ཁམས་གསུམ་གྱི། ། ཞེས་སོགས་ཀྱི་སྐབས་སུ། ། འོ་ན་འདི་དག་གང་གི་རྟེན་ལ་སྐྱེ་ཞེ་
ན། གཟུགས་མེད་ཀྱི་རྣམ་ཐར་བཞི་དང་ཟད་པར་གཉིས་ཏེ་དྲུག་ནི་ཁམས་གསུམ་གའི་རྟེན་ལ་སྐྱེ་བ་ཡོད་ལ།
ལྷག་མ་བཅུ་དགུ་པོ་ནི་མི་ཁོ་ནའི་རྟེན་ཅན་ཡིན་ཏེ། འདི་དག་དང་པོར་ལུང་གི་སྟོབས་ཀྱིས་བསྐྱེད་པར་བྱེད་པ་
ཡིན་ན། ལྷ་སོགས་འགྲོ་བ་གཞན་ལ་ལུང་གི་སྟོབས་ཀྱིས་བསྐྱེད་བ་མེད་པའི་ཕྱིར་རོ། ། ཞེས་སོ། ། ལུང་གིས་
བསྐྱེད་པ་ཞེས་པའི་དོན་ནི། འདི་དག་དང་པོར་སྒྲུབ་པའི་ཐབས་སྟོན་པའི་ལུང་རྣམས་ཀྱིས་དོན་ཐོས་པ་དང་
བསམ་པས་ཁོང་དུ་ཆུད་པར་བྱས་ནས། དེའི་རྗེས་སུ་སྒོམ་སྟོབས་ཀྱིས་བསྐྱེད་དགོས་པའི་དོན་ནོ། ། དེ་ལ་ཁོ་ན་
རེ། གཟུགས་མེད་ཀྱི་རྣམ་ཐར་བཞི་དང་ཟད་པར་གཉིས་ཏེ་དྲུག་པོ་དེ་བསྟན་པས་བསྡུས་པར་བཤད་པ་མི་
འཐད་པར་ཐལ། འདི་དག་ཁམས་གསུམ་གའི་རྟེན་ལ་སྐྱེ་བ་ཡོད་པ་རྩ་བའི་ལུང་གིས་འགྲུབ་པ་གང་ཞིག
འདི་དག་རྒྱུད་ལྡན་སོགས་གོང་མའི་སོ་སྐྱེ་ལ་བསྟན་པར་ཞུགས་པའི་ཐ་སྙད་མི་བྱེད་པའི་ཕྱིར་ཟེར་ན། རྟགས་
ཕྱི་མ་མ་གྲུབ་སྟེ། གོང་མའི་རྟེན་ཅན་ལ་བསྟན་པར་ཞུགས་པས་མ་ཁྱབ་ཀྱང་། འདོད་པའི་རྟེན་ལ་གཟུགས་
མེད་ཀྱི་རྣམ་ཐར་སོགས་ཐོབ་ནས་གཟུགས་མེད་དུ་སྐྱེས་པའི་སོ་སྐྱེས་རྣམས་ནི་འདོད་པར་ཐོབ་པའི་རྣམ་ཐར་དེའི་
རྒྱུན་མ་བཏང་བར་གཟུགས་མེད་དུ་སྐྱེ་བ་ཡིན་ལ། འདོད་པའི་རྟེན་ལ་གཟུགས་མེད་ཀྱི་རྣམ་ཐར་ཐོབ་པ་བར་
དུ་ཉམས་ནས་གཟུགས་སུ་སྐྱེ་བའི་རྟེན་ལ་དེ་མངོན་དུ་བྱེད་པ་ནི་སྔོན་གོམས་པའི་སྐལ་མཉམ་གྱི་རྒྱུའི་སྟོབས་ཀྱིས་
སྔར་ཐོབ་པའི་རྣམ་ཐར་དེ་ཁའི་རྒྱུན་སོར་ཆུད་པ་ཡིན་པས། དེ་གཉིས་གང་གི་དབང་དུ་བྱས་ཀྱང་རྣམ་ཐར་
སོགས་བསྟན་པས་བསྡུས་པ་དང་། རྟེན་གྱི་གང་ཟག་དེ་གཉིས་བསྟན་པར་ཞུགས་པའི་གང་ཟག་ཏུ་འཇོག་ཆོག་
པར་མངོན་ནོ། །
ལུང་རྟོགས་ཀྱི་བསྟན་པ་འཛིན་པ་དང་གནས་པ་ནུབ་པའི་ཚད་སོགས་རྒྱས་པ་བཤད་པ། །
ཁམས་གཉིས་དག་ཏུ་གཟུགས་མེད་པ། ། ཞེས་སོགས་ཀྱི་སྐབས་སུ་འོ་ན། དེ་ལྟར་ལུང་ལ་བརྟེན་དགོས་
574



བསགས་
སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
ན་ཁམས་གོང་མ་གཉིས་སུ་ལུང་ལ་བརྟེན་པ་མེད་པས་རང་རང་གི་གོང་མའི་སྙོམས་འཇུག་ཇི་ལྟར་སྐྱེ་ཞེ་ན། དེ་
ལ་སྤྱིར་གོང་མའི་སྙོམས་འཇུག་ལ། ལུང་དང་རྒྱུ་དང་ལས་དང་ཆོས་ཉིད་ཀྱི་སྟོབས་ཀྱིས་སྐྱེ་བ་བཞི་ཡོད་པ་ལས།
ཁམས་གོང་མ་གཉིས་སུ་ལུང་མེད་ཀྱང་གཟུགས་མེད་ཀྱི་སྙོམས་འཇུག་རྒྱུ་དང་ལས་ཀྱི་སྟོབས་གཉིས་ཀྱིས་སྐྱེ་སྟེ།
དེ་ཡང་གཟུགས་ཁམས་སུ་གཟུགས་མེད་ཀྱི་སྙོམས་འཇུག་རྒྱུའི་སྟོབས་ཀྱིས་སྐྱེ་བ་ནི། སྔར་མིའི་རྟེན་ལ་གཟུགས་
མེད་ཀྱི་སྙོམས་འཇུག་གོམས་པར་བྱས་པ་ལས་ཉམས་པ་ཞིག་གཟུགས་ཁམས་སུ་སྐྱེས་ཏེ། དེར་སྔོན་གོམས་པའི་
སྐལ་མཉམ་གྱི་རྒྱུའི་སྟོབས་དང་ལྡན་པས་གཟུགས་མེད་ཀྱི་ཏིང་ངེ་འཛིན་སྐྱེ་བ་ལྟ་བུ་དང་། ལས་ཀྱི་སྟོབས་ཀྱིས་
སྐྱེ་བ་ནི་སྔར་མིའི་རྟེན་ལ་གཟུགས་མེད་ཀྱི་སྙོམས་འཇུག་ཐོབ་སྟེ་ལན་གྲངས་གཞན་ལ་མྱོང་འགྱུར་གྱི་ལས་བསགས་
ཤིང་། བར་དུ་གཟུགས་མེད་ཀྱི་སྙོམས་འཇུག་ལས་ཉམས་ཏེ་གཟུགས་ཁམས་སུ་སྐྱེས་པ་ན་སྔར་བསགས་པའི་
ལས་དེའི་སྟོབས་ཀྱིས་གཟུགས་མེད་ཀྱི་ཏིང་ངེ་འཛིན་སྐྱེ་བ་ལྟ་བུའོ། ། དེས་ན་འདི་གཉིས་ཀྱང་རྒྱུ་དང་ལས་གཙོ་ཆེ་
ཆུང་ངམ་རྣམ་གྲངས་ཀྱི་སྒོ་ནས་ཁྱད་པར་ཕྱེ་བ་ཙམ་ལས་འགལ་བ་ནི་མ་ཡིན་ཏེ། ཕྱི་མ་འདི་ཉིད་རྒྱུ་དང་ལས་
གཉིས་ཀའི་སྟོབས་ཀྱིས་སྐྱེ་བ་ཡིན་པའི་ཕྱིར། དེར་ཐལ། ལས་ཀྱི་སྟོབས་ཀྱིས་སྐྱེ་བ་ནི་གང་ཞིག རྒྱུའི་
སྟོབས་ཀྱིས་སྐྱེ་བ་ཡང་ཡིན་པའི་ཕྱིར། ཕྱི་མ་དེར་ཐལ། སྐལ་མཉམ་གྱི་རྒྱུའི་སྟོབས་ཀྱིས་སྐྱེ་བ་ཡིན་པའི་ཕྱིར།
དེས་ན་ལས་ཀྱི་སྟོབས་ཀྱི་སྐྱེ་བ་ཡིན་ན། རྒྱུའི་སྟོབས་ཀྱིས་སྐྱེ་བ་ཡིན་པས་ཁྱབ་པ་མ་ཟད་རྒྱུའི་སྟོབས་ཀྱིས་སྐྱེ་བ་
ཡིན་ན་ཡང་ལས་ཀྱི་སྟོབས་ཀྱི་སྐྱེ་བ་ཡིན་པས་ཁྱབ་པར་ཁས་བླངས་ཆོག་སྟེ་འོག་ཏུ་འཆད་དོ། ། འདིའི་སྐབས་སུ་
དོགས་པ་དཔྱད་པར་བྱ་བ་འདི་ཡོད་དེ། མིའི་རྟེན་ལ་གཟུགས་མེད་ཀྱི་སྙོམས་འཇུག་ཐོབ་སྟེ་ལན་གྲངས་གཞན་
ལ་མྱོང་འགྱུར་གྱི་ལས་བསགས་པ་བར་དུ་གཟུགས་མེད་ཀྱི་སྙོམས་འཇུག་ལས་ཉམས་ནས་གཟུགས་ཁམས་སུ་སྐྱེས་
ནས་གཟུགས་མེད་ཀྱི་ཏིང་ངེ་འཛིན་ཐོབ་སྟེ། གཟུགས་ཁམས་ནས་འཆི་འཕོས་ནས་གཟུགས་མེད་དུ་སྐྱེ་བ་ཞིག་
ཡོད་པར་བཤད་མོད། འོ་ན། གཟུགས་མེད་དུ་སྐྱེ་བའི་ལན་གྲངས་གཞན་ལ་མྱོང་འགྱུར་གྱི་ལས་བསགས་པ་
གཟུགས་མེད་ཀྱི་སྙོམས་འཇུག་ལས་ཉམས་པའི་མི་དེ་ཆོས་ཅན། ཁྱོད་གཟུགས་མེད་ཀྱི་སྙོམས་འཇུག་ལས་
ཉམས་པར་ཐལ། འདོད་ན། དེ་ཆོས་ཅན། ཁྱོད་གཟུགས་མེད་དུ་སྐྱེ་བའི་ལན་གྲངས་གཞན་ལ་མྱོང་
འགྱུར་གྱི་ལས་བསགས་པ་ལས་ཉམས་པར་ཐལ། དེ་གཟུགས་མེད་ཀྱི་དགེ་བ་ལས་ཉམས་པའི་ཕྱིར། འདོད་
ན། དེ་ཆོས་ཅན། ཁྱོད་གཟུགས་མེད་དུ་སྐྱེ་བ་མི་ལེན་པར་ཐལ། ཁྱོད་ཀྱིས་གཟུགས་མེད་དུ་སྐྱེ་བའི་ལས་
བམས་པ
575



བསབས་
ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
མ་བསགས་པའི་ཕྱིར། དེར་ཐལ། གཟུགས་མེད་དུ་སྐྱེ་བའི་ལས་བསགས་པ་ལས་ཉམས་པ་ཡིན་པའི་ཕྱིར།
ཟེར་ན་མ་ཁྱབ་སྟེ། དེ་གནས་སྐབས་དེར་གཟུགས་མེད་དུ་སྐྱེ་བའི་ལས་བསགས་པ་དེ་ལས་ཉམས་ན་ཡང་།
ཚོགས་ཤིང་དུས་ལ་བབས་པ་ན། ། འབྲས་བུ་ཉིད་དུ་སྨིན་པར་འགྱུར། ། ཞེས་གསུངས་པ་ལྟར། སླར་རྣམ་སྨིན་
འབྱིན་པའི་དུས་ལ་བབ་པ་ན་སྔར་བསགས་པའི་ལས་དེའི་ཤུགས་ཀྱིས་གཟུགས་མེད་ཀྱི་ཏིང་ངེ་འཛིན་ཐོབ་ནས་
གཟུགས་མེད་དུ་སྐྱེ་བ་ལེན་པ་མི་འགལ་བའི་ཕྱིར་ཏེ། ལས་ཀྱི་རྣམ་སྨིན་ཆུད་མི་འཛའ་བའི་ཕྱིར། ཡང་ཁོ་ན་
རེ། འོ་ན། དེ་འདྲའི་ལས་ཀྱི་དབང་གིས་གཟུགས་མེད་དུ་སྐྱེ་བ་བླངས་པའི་གང་ཟག་དེ་ཆོས་ཅན། ཁྱོད་
སྔར་གཟུགས་ཀྱི་རྟེན་ལ་གཟུགས་མེད་དུ་སྐྱེ་འགྱུར་གྱི་ལས་བསགས་པ་དེའི་དབང་གིས་གཟུགས་མེད་དུ་སྐྱེ་བ་
བླངས་པ་ཡིན་པར་ཐལ། དེས་གཟུགས་ཀྱི་རྟེན་ལ་གཟུགས་མེད་ཀྱི་སྙོམས་འཇུག་བསྐྱེད་པ་དེའི་སྟོབས་ཀྱིས་
གཟུགས་མེད་དུ་སྐྱེ་བ་བླངས་པ་ཡིན་པའི་ཕྱིར། འདོད་ན། དེ་འདྲའི་གཟུགས་མེད་པའི་རྣམ་སྨིན་གྱི་ཕུང་པོ་
དེ་ཆོས་ཅན། ཁྱོད་སྐྱེས་ནས་མྱོང་འགྱུར་གྱི་ལས་ཀྱི་རྣམ་སྨིན་ཡིན་པར་ཐལ། རྟགས་དེའི་ཕྱིར་ཟེར་ན།
མ་ཁྱབ་སྟེ། དེ་ཙམ་གྱིས་སྐྱེས་ནས་མྱོང་འགྱུར་གྱི་ལས་ཀྱི་རྣམ་སྨིན་དུ་མི་འགྱུར་ཏེ། སྐྱེས་ནས་མྱོང་འགྱུར་
དང་། ལན་གྲངས་གཞན་ལ་མྱོང་འགྱུར་ཞེས་པ་ནི་འཕེན་བྱེད་ལས་ཀྱི་དབང་དུ་བྱས་པ་ཡིན་ལ། དེ་འདྲའི་
གང་ཟག་དེས་གཟུགས་ཀྱི་རྟེན་ལ་གཟུགས་མེད་ཀྱི་སྙོམས་འཇུག་མངོན་དུ་བྱས་པ་དེ་ནི་གཟུགས་མེད་ཀྱི་སྐྱེ་བ་
འགྲུབ་བྱེད་ཡིན་པ་ལས་འཕེན་བྱེད་མ་ཡིན་པའི་ཕྱིར་ཏེ། འཕེན་བྱེད་ཀྱི་ལས་ནི་སྔར་མིའི་རྟེན་ལ་བསགས་པ་
དེ་ཉིད་ཡིན་པའི་ཕྱིར། དེས་ན་དེ་འདྲའི་གཟུགས་མེད་པའི་རྣམ་སྨིན་གྱི་ཕུང་པོ་དེ་འཕེན་བྱེད་ཀྱི་ལས་དང་།
འགྲུབ་བྱེད་ཀྱི་ལས་དེ་གཉིས་ཀའི་རྣམ་སྨིན་ཡིན་ཀྱང་སྐྱེས་ནས་མྱོང་འགྱུར་གྱི་ལས་ཀྱི་རྣམ་སྨིན་མ་ཡིན་ཏེ།
འགྲུབ་བྱེད་ཀྱི་ལས་དེ་སྐྱེས་ནས་མྱོང་འགྱུར་དང་། ལན་གྲངས་གཞན་ལ་མྱོང་འགྱུར་གྱི་ལས་གང་ཡང་མ་ཡིན་
པའི་ཕྱིར་དེ་ལྟར་དུ་མི་འགྱུར་རོ། ། དེ་ལྟར་དོགས་པ་བཅད་ནས་དཀྱུས་ལ་འཇུག་པ་ནི། ཇི་ལྟར་གཟུགས་ཀྱི་
རྟེན་ལ་གཟུགས་མེད་ཀྱི་སྙོམས་འཇུག་རྒྱུ་དང་ལས་ཀྱི་སྟོབས་ཀྱིས་སྐྱེ་བ་དེ་བཞིན་དུ། གཟུགས་མེད་ཀྱི་རྟེན་ལ་
གཟུགས་མེད་ཀྱི་སྙོམས་འཇུག་སྐྱེ་བའང་རྒྱུ་དང་ལས་ཀྱི་སྟོབས་གཉིས་ཀྱིས་སྐྱེ་སྟེ། དེ་ཡང་རྒྱུས་བསྐྱེད་པ་ནི་
འོག་སའི་རྟེན་ལ་གོང་སའི་ཉེར་བསྡོགས་བསྒོམ་པ་ལས་སྐྱེ་བ་ལ་བྱེད་པ་ཡིན་ལ། ལས་ཀྱི་སྟོབས་ཀྱིས་སྐྱེ་བ་ནི་སྐྱེ་
བས་ཐོབ་པའི་གཟུགས་མེད་ཀྱི་སྙོམས་འཇུག་སོགས་ལ་བྱེད་དོ། ། །
གང
576



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
གཟུགས་ཀྱི་ཁམས་སུ་བསམ་གཏན་རྣམས། ། དེ་དག་དང་ཆོས་ཉིད་ཀྱིས་ཀྱང་། ། ཞེས་པས། གཟུགས་
ཁམས་སུ་བསམ་གཏན་གྱི་སྙོམས་འཇུག་སྐྱེ་བ་ནི་རྒྱུ་དང་ལས་གཉིས་དང་། ཆོས་ཉིད་ཀྱི་སྟོབས་ཀྱིས་ཀྱང་
སྐྱེའོ། ། ཆོས་ཉིད་ཀྱིས་སྐྱེ་བ་ཞེས་པ་ནི་འཇིག་རྟེན་འཇིག་པའི་ཚེ་བསམ་གཏན་འོག་མ་བའི་རྒྱུད་ལ་གོང་མའི་
སེམས་རང་གི་རང་གིས་སྐྱེ་བ་ལ་བྱེད་པ་ཡིན་ལ། དེ་ཡང་སྔོན་བསམ་གཏན་གོམས་པའི་བག་ཆགས་ཀྱིས་སྐྱེ་བ་
ཡིན་ཀྱང་། བྱེ་བྲག་སྨྲ་བས་བག་ཆགས་ཀྱི་རྣམ་བཞག་མི་འདོད་པས་སྔོན་བསམ་གཏན་གོམས་པའི་སྐལ་མཉམ་
གྱི་རྒྱུས་བསྐྱེད་པར་འདོད་དོ། ། འོ་ན། འདོད་ཁམས་སུ་བསམ་གཏན་དང་གཟུགས་མེད་ཀྱི་སྙོམས་འཇུག་དེ་
དག་ཇི་ལྟར་སྐྱེ་ཞེ་ན། འདོད་པའི་ལྷའི་རྟེན་ལ་གཟུགས་མེད་ཀྱི་སྙོམས་འཇུག་རྒྱུ་དང་ལས་ཀྱི་སྟོབས་ཀྱིས་སྐྱེ་
ཞིང་བསམ་གཏན་གྱི་སྙོམས་འཇུག་དེ་གཉིས་ཀྱི་སྟེང་དུ་ཆོས་ཉིད་ཀྱིས་སྐྱེ་བ་ཡང་ཡོད་དེ། འཇིག་རྟེན་འཇིག་
པའི་ཚེ་འདོད་པའི་ལྷ་མིའི་རྟེན་ལ་བསམ་གཏན་གྱི་སེམས་ངང་གིས་སྐྱེ་བའི་ཕྱིར། མིའི་རྟེན་ལ་ཡང་གོང་གི་སྐྱེ་
ཚུལ་གསུམ་པོ་འདོད་པའི་ལྷ་དང་མཚུངས་པའི་སྟེང་དུ་ཡིད་བྱེད་བདུན་དང་སེམས་གནས་དགུ་སོགས་ལུང་གི་
སྟོབས་ཀྱིས་སྐྱེ་བ་ཡང་ཡོད་དོ། ། དེའི་ཕྱིར་ལས་ཀྱི་སྟོབས་ཀྱིས་སྐྱེ་བ་ཞེས་པ་དེ་ལས་ཀྱི་རྣམ་སྨིན་དང་རྒྱུ་མཐུན་གྱི་
འབྲས་བུ་གཉིས་ཀའི་ཆ་ནས་འཇོག་དགོས་པར་སྣང་གི། རྣམ་སྨིན་ཁོ་ནར་འཇོག་ན་འདོད་ཁམས་སུ་གོང་མའི་
སྙོམས་འཇུག་ལས་ཀྱི་སྟོབས་ཀྱིས་སྐྱེ་བ་མི་སྲིད་པར་འགྱུར་ཏེ་སྙོམས་འཇུག་གི་རྣམ་སྨིན་ནི་གོང་མ་གཉིས་གང་
རུང་ཁོ་ནའི་རྟེན་ལ་སྨིན་དགོས་པའི་ཕྱིར། དེས་ན་རྣམ་སྨིན་དང་རྒྱུ་མཐུན་གཉིས་ཀའི་ཆ་ནས་འཇོག་པ་ན་
རྒྱུའི་སྟོབས་ཀྱིས་སྐྱེ་བ་དང་ལས་ཀྱི་སྟོབས་ཀྱིས་སྐྱེ་བ་གཉིས་ཡིན་ཁྱབ་མཉམ་དུ་འགྱུར་པ་རིགས་པ་འདིས་འགྲུབ་
པ་ཡིན་ནོ། ། དེར་མ་ཟད་ཆོས་ཉིད་དང་ལུང་གི་སྟོབས་ཀྱིས་སྐྱེ་བ་གཉིས་གང་རུང་ཡིན་ན་ཡང་རྒྱུ་དང་ལས་ཀྱི་སྐྱེ་
བས་ཁྱབ་ལ། རྒྱུ་དང་ལས་ཀྱིས་སྐྱེ་བ་ཡིན་ན་དང་པོ་གཉིས་གང་རུང་ཡིན་པས་ཁྱབ་པ་ནི་མེད་དོ། ། དེས་ན་སྐྱེ་
ཚུལ་བཞིར་ཕྱེ་བ་ནི་རྣམ་གྲངས་ཀྱི་སྒོ་ནས་ཡིན་གྱི་འགལ་བའི་སྒོ་ནས་མ་ཡིན་ནོ་ཞེས་སླར་ཡང་སྨྲའོ། ། སྐབས་
འདིའི་ཆོས་ཉིད་ཀྱིས་སྐྱེ་བ་ཞེས་པ་ནི་ནམ་འཇིག་རྟེན་འཇིག་པའི་དུས་ལ་བབ་པ་ན་ལུང་ལ་མ་བརྟེན་པར་འོག་
སའི་རྟེན་ལ་གོང་སའི་ཏིང་ངེ་འཛིན་ངང་གིས་སྐྱེ་བ་ཁོ་ན་ལ་བྱེད་པ་ཡིན་ལ། དེས་ན་བསམ་གཏན་བཞི་པ་ཡན་
ཆད་མེད་ཆུ་རླུང་གསུམ་གྱིས་འཇིགས་པ་མེད་པས་བཞི་པའི་གནས་ཡན་ཆད་དུ་ཆོས་ཉིད་ཀྱི་སྟོབས་ཀྱིས་ཏིང་ངེ་
འཛིན་སྐྱེ་བ་མེད་པས་ན་གཟུགས་མེད་ཀྱི་སྙོམས་འཇུག་ལ་ཆོས་ཉིད་ཀྱི་སྟོབས་ཀྱིས་སྐྱེ་བ་མ་བཞག་གོ། སྤྱིར་ན་
577



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ལུགས་འདིར་ཆོས་ཉིད་ཅེས་པ་དེ་བཞིན་ཉིད་སོགས་སུ་མི་འདོད་ཀྱང་འདི་ཙམ་ཞིག་ཏུ་ངེས་པ་ནི་མ་ཡིན་ཏེ།
འདུས་བྱས་དང་འདུས་མ་བྱས་ཀྱི་ཆོས་ཀྱིས་གནས་ཚུལ་ཕལ་མོ་ཆེ་ལ་འཇུག་པ་རིགས་པས་དཔྱད་ན་ཤེས་པས་
མང་དུ་སྤྲོས་མ་དགོས་སོ། །
སྟོན་པའི་དམ་ཆོས་རྣམ་གཉིས་ཏེ། ། ཞེས་སོགས་ཀྱིས་བཤད་པ་ཡོངས་སུ་རྫོགས་པའི་སྒོ་ནས་མཇུག་བསྡུ་
བ་སྟེ། དེ་ཡང་སངས་རྒྱས་ཀྱི་བསྟན་པ་ཞེས་པ་ནི། ལུང་གི་བསྟན་པ་སྡེ་སྣོད་གསུམ་དང་། རྟོགས་པའི་
བསྟན་པ་ལྷག་པའི་བསླབ་པ་གསུམ་དུ་འདུ་ལ། དེ་གཉིས་འཛིན་པར་བྱེད་པའི་ཚུལ་ཡང་ལུང་གིས་ཇི་ལྟར་
བསྟན་པའི་དོན་རྣམས་རང་གིས་ཚུལ་བཞིན་དུ་ཤེས་པར་བྱས་ནས། བསམ་པ་ཉོན་མོངས་ཅན་མ་ཡིན་པས་
གཞན་ལ་སྨྲ་བར་བྱེད་པ་ནི་སྡེ་སྣོད་འཛིན་པ་དང་། ལུང་གི་བསྟན་པ་འཛིན་པ་ཞེས་བྱ་བ་ཡིན་ལ། ལུང་གིས་
བསྟན་པའི་དོན་བྱང་ཆུབ་ཀྱི་ཕྱོགས་དང་མཐུན་པའི་ཆོས་རྣམས་རང་གི་རྒྱུད་ལ་སྒྲུབ་ཅིང་ཉམས་སུ་ལེན་པའི་སྒོ་
ནས་བསླབ་པ་གསུམ་ལ་སློབ་པ་ནི་རྟོགས་པའི་བསྟན་པ་འཛིན་པ་སྟེ། དེ་ལྟ་བུ་ནི་དམ་པའི་ཆོས་འཛིན་པ་ཡིན་
གྱི་དེ་གཉིས་ལས་གཞན་ནི་དམ་པའི་ཆོས་འཛིན་པ་མ་ཡིན་ནོ་ཞེས་སྟོན་པའི་ཕྱིར་ཁོ་ན་ཞེས་པའི་སྒྲ་སྨོས་པའོ། །
དེས་ན་ཚུལ་དེ་ལྟར་དུ་བསྟན་པ་འཛིན་པ་དེ་དག་ཇི་སྲིད་གནས་པ་དེ་སྲིད་དུ་ཐུབ་པའི་བསྟན་པ་ཡང་གནས་ཤིང་
རྒྱས་པར་འགྱུར་བའོ། ། འདི་ལས་འཕྲོས་ཏེ་འགྲེལ་ཊཱིཀ་རྣམས་སུ་བསྟན་པའི་གནས་ཚད་སོགས་གསུངས་པ་ལ།
བསྟན་པ་ལོ་སྟོང་ཁོ་ནར་གནས་པ་སོགས་བཤད་པ་དང་། ལོ་སྟོང་གི་འོག་ཏུའང་ཡུན་རིང་དུ་གནས་པར་
བཤད་པ་གཉིས། དང་པོ་ནི་ལུང་ཕྲན་ཚེགས་ལས་སྐྱེ་རྒུའི་བདག་མོ་སོགས་ཤཱཀྱའི་བུད་མེད་ལྔ་བརྒྱ་རབ་ཏུ་
བྱུང་བའི་སྐབས་དང་། འཕགས་པ་ཀུན་དགའ་བོས་ཤ་ནའི་གོས་ཅན་ལ་བསྟན་པ་གཏད་པའི་སྐབས་དང་།
དགྲ་བཅོམ་པ་ཉི་མ་གུང་པས་རི་སྤོས་ཀྱི་ངད་ལྡང་གི་ཀླུ་བཏུལ་བའི་སྐབས་དང་། མདོ་སྡེ་བསྐལ་བཟང་དང་།
གཞན་ཡང་མདོ་ཕྲན་འགའ་ལས་གསུངས་ལ། ཟླ་བའི་སྙིང་པོའི་མདོ་ལས་ལོ་ཉིས་སྟོང་དང་། མདོ་འགའ་
ཞིག་ལས་སྟོན་པ་མྱ་ངན་ལས་འདས་ནས་ལོ་བརྒྱ་ན་དམ་པའི་ཆོས་ནུབ་པར་བཤད་པ་ཡང་ཡོད་པས། དེ་དག་
ནི་དྲངས(དྲང་)དོན་དགོངས་གཞི་ཅན་དང་། མཛོད་ཀྱི་ཊཱིཀྐ་བྱེད་པ་དག་དང་འབུམ་ཊིཀ་ལས་ནི་ལོ་སྟོང་
གི་འོག་ཏུ་ཡང་ཡུན་རིང་གནས་པར་གསུངས་ལ། དེ་དག་གི་ཁུངས་ནི། འཕགས་པ་བྱམས་པའི་མདོ་དང་།
མ་འོངས་སངས་རྒྱས་བྱམས་པ་ཇི་ཙམ་ནས་འབྱོན་པར་ལུང་བསྟན་པའི་མདོ་གཉིས་ལ་གཏུགས་པར་སྣང་ཞིང་།
578



སs
༢
སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
འདི་ཉིད་རང་ལུགས་སུ་བཟུང་དགོས་ཏེ། དེ་ལྟ་མ་ཡིན་ན། སངས་རྒྱས་གཉིས་པ་བྱོན་ཚུན་ཆོད་ཀྱི་འཕགས་
བོད་ཀྱི་ཡུལ་གྲུ་ཀུན་ཏུ་དར་བའི་ལུང་རྟོགས་ཀྱི་བསྟན་པ་འདི་དག་ཤཱཀྱའི་རྒྱལ་པོའི་བསྟན་པ་མ་ཡིན་པར་ཐལ་
བའི་རིགས་པ་དང་། ཐོགས་མེད་སྐུ་མཆེད་གཉིས་བྱོན་ཚུན་ཆོད་ཀྱི་རྒྱ་བོད་ཀྱི་བསྟན་འཛིན་འབྱོན་འགྱུར་ལུང་
བསྟན་པའི་འཇམ་དཔལ་རྩ་རྒྱུད་སོགས་ཀྱི་མདོ་རྒྱུད་དུ་མའི་ལུང་དང་འགལ་བའི་ཕྱིར། ཡང་འཕགས་པ་
དགའ་བའི་བཤེས་གཉེན་གྱི་རྟོག་པ་བརྗོད་པའི་མདོ་ལས་ནི་ཡར་འཕེལ་དྲུག་བརྒྱའི་བར་དུ་ཐུབ་པའི་བསྟན་པ་
གནས་པར་བཤད་ཀྱང་། དེ་ནི་དགོངས་གཞི་ཅན་དུ་འོག་ཏུ་འཆད་པར་འགྱུར་རོ། ། དེས་ན་བྱམས་པའི་མདོ་
གཉིས་ཀྱི་དགོངས་པ་དང་མཐུན་པར། འབུམ་ཊཱིཀྐ་སོགས་ལས་ཐུབ་དབང་མྱ་ངན་ལས་འདས་ནས་བསྟན་པ་
ལོ་ལྔ་སྟོང་གནས་པར་གསུངས་པ་ཉིད་རང་ལུགས་སུ་བཟུང་ནས། དེ་ལ་ལོ་ལྔ་བརྒྱ་ཕྲག་བཅུར་ཕྱེ་བའི་ལྔ་བརྒྱ་
ཕྲག་དང་པོ་གསུམ་ལ་འབྲས་བུའི་ལེའུ་སྟེ་རིམ་པ་བཞིན་དགྲ་བཅོམ། ཕྱིར་མི་འོང་། རྒྱུན་ཞུགས་རྣམས་མང་
དུ་འབྱུང་བས་དེ་དང་དེའི་དུས་ཀྱི་ལེའུ་གསུམ་དང་། དེ་ནས་ལྔ་བརྒྱ་ཕྲག་གསུམ་ལ་སྒྲུབ་པའི་ལེའུ་སྟེ་རིམ་པ་
བཞིན་ལྷག་པའི་ཤེས་རབ། ཏིང་ངེ་འཛིན། ཚུལ་ཁྲིམས་ཀྱི་བསླབ་པ་ལ་གནས་པ་མང་དུ་འབྱུང་བས་དེ་དང་
དེའི་དུས་ཀྱི་ལེའུ་གསུམ་དང་། དེ་ནས་ལྔ་བརྒྱ་པ་ཕྲག་གསུམ་ལ་ལུང་གི་ལེའུ་སྟེ་རིམ་པ་བཞིན་མངོན་པ།
མདོ་སྡེ། འདུལ་བའི་སྡེ་སྣོད་འཛིན་པ་མང་དུ་འབྱུང་བས་དེ་དང་དེའི་དུས་ཀྱི་ལེའུ་གསུམ་དང་། དེ་ནས་ལྔ་
བརྒྱ་ཕྲག་བཅུ་པ་ལ་ནི་རྟགས་ཙམ་འཛིན་པའི་དུས་ཀྱི་ལེའུ་སྟེ། གསུང་རབ་རྣམས་ལས་ལྔ་བརྒྱ་ཐ་མ་པའི་དུས་
ཞེས་པའང་དེ་ཉིད་ཡིན་ལ། དེའི་ཚེ་འཛམ་བུ་གླིང་པའི་མི་རྣམས་ཚེ་ལོ་ལྔ་བཅུ་པར་འགྱུར་ཞིང་། དེ་ནས་
རིམ་གྱིས་སྟོན་པ་འདི་ཉིད་ཀྱི་དམ་པའི་ཆོས་ནུབ་པར་འགྱུར་བ་ཡིན་ནོ། ། ནུབ་པའི་ཚུལ་ཇི་ལྟར་ཞེ་ན། རྟོགས་
པའི་བསྟན་པ་ནི། ཁ་སྐོང་གི་ཆོས་དང་ལྡན་པའི་མཁན་སློབ་དགེ་འདུན་མཚན་ཉིད་ཚང་བས་གསོལ་བཞིའི་
ལས་ཀྱི་ཆོ་ག་རྫོགས་པར་བྱས་ཀྱང་། ཡན་ལག་གཞན་ཚང་གི་བསྒྲུབ་བྱ་མཚན་ཉིད་དང་ལྡན་པ་ལ། དུས་ཀྱི་
ཆོས་ཉིད་ཀྱིས་བསྙེན་རྫོགས་ཀྱི་སྡོམ་པ་གསར་དུ་སྐྱེ་བའི་འཕྲོ་ཆད་པ་ན། འཇིག་རྟེན་དུ་རྟོགས་པའི་བསྟན་པ་
ནུབ་པར་འཇོག་དགོས་པར་འདུལ་བ་ལུང་ལས་གསུངས་ཤིང་། དེས་མཚོན་ནས་དགེ་སློབ་དགེ་ཚུལ་རབ་བྱུང་
དགེ་བསྙེན་སོགས་ཀྱང་འདྲའོ། ། ལུང་གི་བསྟན་པ་ནི། དུས་ཀྱི་ཆོས་ཉིད་ཀྱི་སྡེ་སྣོད་གསུམ་གྱི་ཆོས་ལ་ཉན་
སེམས་སྒོམ་འདོད་ཀྱི་ཀུན་སློང་རྣམ་དག་དང་བྲལ་ཏེ་འཆད་ཉན་གྱི་ཚུལ་འཇིག་པ་ན། འཇིག་རྟེན་དུ་ལུང་གི་
579



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བསྟན་པ་ནུབ་པར་འཇོག་དགོས་པར་མངོན་ནོ། ། དེ་ལ་ཁོ་ན་རེ། ལྔ་བརྒྱ་ཐ་མའི་དུས་ལ་བབ་པ་ན་འཇིག་རྟེན་
དུ་ལུང་རྟོགས་ཀྱི་བསྟན་པ་ནུབ་པར་བཤད་པ་མི་འཐད་པར་ཐལ། ཚེ་ལོ་བཅུ་པ་ནས་རིམ་གྱིས་བརྒྱད་ཅུར་
འཕེལ་བ་ན་འཛམ་བུའི་གླིང་དུ་འཕགས་པའི་གནས་བརྟན་བཅུ་དྲུག་གིས་བསྟན་པ་འཕེལ་བར་མཛད་ནས།
ཚེ་ལོ་བདུན་བརྒྱའི་མཐའ་མར་ལྷག་མེད་དུ་འདའ་བར་མངོན་དུ་ཕྱོགས་པའི་ཚེ་རྫུ་འཕྲུལ་གྱི་སའི་སྟེང་གི་བསྟན་
པའི་ཚོགས་ཐམས་ཅད་རིན་པོ་ཆེ་སྣ་བདུན་གྱི་མཆོད་རྟེན་གྱི་ནང་དུ་བསྡུས་ཏེ་མྱ་ངན་ལས་འདས་པའི་མོད་ལ་
བསྟན་པ་ནུབ་པར་བཤད་པའི་ཕྱིར་ཏེ། འཕགས་པ་དགའ་བའི་བཤེས་གཉེན་གྱི་རྟོགས་པ་བརྗོད་པའི་མདོ་
ལས། བཅོམ་ལྡན་འདས་ཡོངས་སུ་མྱ་ངན་ལས་འདས་པའི་དུས་ཀྱི་ཚེ་གནས་བརྟན་ཆེན་པོ་བཅུ་དྲུག་གི་ལག་
ཏུ་དམ་པའི་ཆོས་གཏད་པར་གྱུར་ཏེ། ཞེས་དང་། མཚོན་གྱི་བསྐལ་བ་འདས་རྗེས་དགེ་བ་བཅུའི་མཐུས་ཚེ་
ལོ་བཅུ་ནས་བརྒྱད་ཅུར་འཕེལ་བ་ན། ཉན་ཐོས་རྣམས་འཛམ་བུའི་གླིང་དུ་བྱོན་ནས་དམ་པའི་ཆོས་འཕེལ་བར་
མཛད། སྐྱེ་རྒུ་རྣམས་ཀྱི་ཚེ་ལོ་བདུན་བརྒྱ་པའི་དུས། ཉན་ཐོས་དེ་དག་གིས་གང་སའི་སྟེང་འདི་ན་བཅོམ་
ལྡན་འདས་ཤཱཀྱ་ཐུབ་པའི་བསྟན་པའི་ཚོགས་ཇི་སྙེད་པ་དེ་དག་གཅིག་ཏུ་བསྡུས་ནས་རིན་པོ་ཆེ་སྣ་བདུན་གྱི་
མཆོད་རྟེན་ཞིག་བྱས་པར། བསྐོར་ཞིང་སྐྱིལ་མོ་ཀྲུང་གིས་འདུག་སྟེ། བཅོམ་ལྡན་འདས་དེ་བཞིན་གཤེགས་
པདགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པ་དེ་ལ་འདུད་པས་ཕྱག་འཚལ་ལོ། ། ཞེས་
གསུངས་ནས་ལྷག་མེད་དུ་མྱ་ངན་ལས་འདས། མཆོད་རྟེན་དེ་ཡང་འོག་གི་གསེར་གྱི་ས་གཞི་ལ་གནས་ཤིང་།
རང་རྒྱལ་བྱེ་བ་ཕྲག་བདུན་བྱུང་བའི་མཐར་ཚེ་ལོ་བརྒྱད་ཁྲི་པའི་དུས་བྱམས་པའི་བསྟན་པ་འབྱུང་བར་འགྱུར་
རོ། ། ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། དེའི་དོན་ནི་ཐུབ་དབང་གནས་བརྟན་དང་བཅས་པའི་
ཐུགས་སྨོན་དང་བྱིན་རླབས་ཀྱི་མཐུ་ལ་བརྟེན་ནས་ཡར་འཕེལ་ཚེ་ལོ་བདུན་བརྒྱའི་བར་དུ་སྟོན་པ་འདིའི་དབང་དུ་
བྱས་པའི་སྐུ་གཟུགས་དང་། གླེགས་བམ། སྐུ་གདུང་གི་མཆོད་རྟེན་སོགས་འཛམ་གླིང་སྐྱེ་རྒུའི་བསོད་ནམས་
ཀྱི་ཞིང་དུ་བཞུགས་པ་དང་། དེ་དག་ལ་ཕྱག་མཆོད་སྐོར་བ་སོགས་དགེ་བ་བཅུའི་ལས་ལམ་རྫོགས་པར་བསོག་
པ་ཡོད་པ་སོགས་ལ་དགོངས་པའི་ཕྱིར། འོ་ན། སོ་ཐར་གྱི་བསླབ་པ་སོགས་རྟོགས་པའི་བསྟན་པ་དང་།
སྡེ་སྣོད་གསུམ་གྱི་འཆད་ཉན་སོགས་ལུང་གི་བསྟན་པ་དངོས་དང་རྗེས་མཐུན་གྱི་གནས་ཚུལ་དེ་ལྟར་ཡིན་ན།
ལུང་རྟོགས་ཀྱི་བསྟན་པ་གཉིས་པོ་དེའི་གྲུབ་རིམ་དང་འབྱུང་རིམ་ཇི་ལྟར་ཞེ་ན། སྤྱིར་སངས་རྒྱས་ཀྱི་བསྟན་པ་
580



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
དབྱེ་གཞིར་བཟུང་ནས། དེ་ལ་སྟོན་པ་འདིའི་དབང་དུ་བྱས་པའི་ལུང་རྟོགས་ཀྱི་བསྟན་པ་དང་། སངས་རྒྱས་
གཞན་གྱི་བསྟན་པའི་དབང་དུ་བྱས་པའི་ལུང་རྟོགས་ཀྱི་བསྟན་པ་གཉིས་སུ་དབྱེ་དགོས་ཤིང་། དེ་ལའང་གྲུབ་
མཐའ་གོང་མ་རྣམས་ཀྱིས་བཞེད་ཚུལ་སོ་སོའི་ས་ལམ་བགྲོད་ཚུལ་གྱི་རིམ་པ་ལ་བརྟེན་ནས་ཤེས་དགོས་ལ།
ལུགས་འདིའི་བཞེད་ཚུལ་དངོས་སུ་ཞལ་གསལ་འཁོད་པ་མ་མཐོང་ཡང་བསམ་ཚོད་རིགས་པས་དཔག་ན་འདི་
ལྟར་སྨྲ་དགོས་པ་འདྲ་སྟེ། སྟོན་པ་འདིའི་དབང་དུ་བྱས་པའི་ལུང་རྟོགས་ཀྱི་བསྟན་པ་གཉིས་ཅིག་ཅར་དུ་གྲུབ་
སྟེ། སྟོན་པ་མངོན་པར་རྫོགས་པར་སངས་རྒྱས་མ་ཐག་པའི་ཐུགས་རྒྱུད་ལ་དེ་གཉིས་མངོན་པར་བྱང་ཆུབ་པའི་
ཚུལ་གྱིས་ཅིག་ཅར་དུ་གྲུབ་པའི་ཕྱིར། གདུལ་བྱའི་རྒྱུད་ལ་འབྱུང་རིམ་རིམ་ཅན་དུ་ངེས་ཏེ། དང་པོར་སྟོན་
པ་འདིའི་དབང་དུ་བྱས་པའི་ལུང་གི་བསྟན་པ་དང་། དེ་རྗེས་ལུང་ལ་ཐོས་བསམ་གྱི་ཞུགས་པ་ལས་རྟོགས་པའི་
བསྟན་པ་འབྱུང་བའི་ཕྱིར་ཏེ། གདུལ་བྱ་དབང་པོ་རྣོ་རྟུལ་གྱི་དབང་གིས་འཇུག་པ་མྱུར་བུལ་སྣ་ཚོགས་ཞིག་
ཡོད་ཀྱང་། དེ་གཉིས་འབྱུང་ཚུལ་རིམ་ཅན་ཁོ་ནར་ངེས་པའི་ཕྱིར་རོ། ། དེ་ལ་བརྟེན་ནས་བསྟན་པ་འདིའི་
དབང་དུ་བྱས་པའི་ལུང་རྟོགས་ཀྱི་ཆོས་འཁོར་གཉིས་ཀྱི་འབྱུང་རིམ་ཀྱང་ཤེས་དགོས་ཤིང་། ལུང་རྟོགས་ཀྱི་
བསྟན་པ་གཉིས་དང་ཆོས་འཁོར་གཉིས་ལ་ཁྱབ་ཆེ་ཆུང་གི་ཁྱད་པར་ཡང་ཤེས་པར་བྱའོ། ། དེ་ལ་ཁོ་ན་རེ། སྟོན་
པ་སངས་རྒྱས་ཀྱི་ཐུགས་རྒྱུད་ཀྱི་རྟོགས་པའི་བསྟན་པ་དེ། སྟོན་པ་འདིའི་དབང་དུ་བྱས་པའི་ལུང་གི་བསྟན་པ་
ལ་ཐོས་བསམ་གྱིས་ཞུགས་པ་ལ་བརྟེན་ནས་བྱུང་བ་ཡིན་པར་ཐལ། དེ་ལུང་གི་བསྟན་པ་ལ་ཐོས་བསམ་གྱིས་
ཞུགས་པ་ལ་བརྟེན་ནས་བྱུང་བའི་ཕྱིར་ཟེར་ན་མ་ཁྱབ། མ་གྲུབ་ན་དེར་ཐལ། དེ་འདྲ་བའི་རྟོགས་བའི་
བསྟན་པ་དེ་སངས་རྒྱས་འོད་སྲུང་སོགས་སྔར་འདས་པའི་སངས་རྒྱས་གཞན་གྱི་ལུང་གི་བསྟན་པ་ལ་ཐོས་བསམ་
གྱིས་ཞུགས་པའི་ལག་རྗེས་ཡིན་པའི་ཕྱིར། འདོད་ན་མི་འཐད་པར་ཐལ། སངས་རྒྱས་རང་ཉིད་ཀྱི་ཐུགས་
རྒྱུད་ཀྱི་རྟོགས་པའི་བསྟན་པ་དེ། རང་ཉིད་ཀྱི་ལུང་གི་བསྟན་པ་ལ་ཐོས་བསམ་གྱིས་ཞུགས་པ་ལས་བྱུང་བ་ཡིན་
ན། རང་ཉིད་ལ་རང་གི་བསྟན་པའི་དབང་དུ་བྱས་པའི་ལུང་གི་ཆོས་སྟོན་པ་པོ་ཞིག་ཀྱང་ཡོད་དགོས། དེ་
ཡོད་ན་རང་ཉིད་རང་གི་བསྟན་པའི་བདག་པོ་མ་ཡིན་བར་ཐལ་བའི་སྐྱོན་ཡོད་པའི་ཕྱིར་རོ། ། ཡང་ཁོ་ན་རེ།
སངས་རྒྱས་གཞན་གྱི་རྟོགས་པའི་བསྟན་པ་དང་སྟོན་པ་འདི་ཉིད་ཀྱི་རྟོགས་པའི་བསྟན་པ་འགལ་བར་ཐལ། དེ་
གཉིས་ཀྱི་ལུང་གི་བསྟན་པ་འགལ་བའི་ཕྱིར་ཟེར་ན་མ་ཁྱབ། འདོད་ན་མི་འཐད་པར་ཐལ། སྟོན་པ་རང་
581



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཉིད་ཀྱི་ཐུགས་རྒྱུད་ཀྱི་རྟོགས་པའི་བསྟན་པ་སྤྱི་ཙམ་པ་དེ། དང་པོར་གང་གི་དྲུང་དུ་བྱང་ཆུབ་ཏུ་སེམས་བསྐྱེད་
པའི་ཡུལ་སངས་རྒྱས་ཤཱཀྱ་ཐུབ་པ་ཆེན་པོ་ནས་སངས་རྒྱས་འོད་སྲུངས་ཀྱི་བར་སྔར་འདས་པའི་སངས་རྒྱས་དེ་དང་
དེའི་བསྟན་པར་འཇོག་དགོས་པའི་ཕྱིར། དེར་ཐལ། སངས་རྒྱས་དེ་དག་གི་ལུང་གི་བསྟན་པ་ལ་ཐོས་བསམ་
གྱིས་ཞུགས་པ་ལས་བྱུང་བའི་རྟོགས་པའི་བསྟན་པ་ཡིན་པའི་ཕྱིར་རོ། ། འོ་ན། སངས་རྒྱས་འོད་སྲུངས་དང་
སྟོན་པ་འདི་ཉིད་ཀྱི་རྟོགས་པའི་བསྟན་པ་དོན་གཅིག་ཏུ་ཐལ་ལོ་ཟེར་ན། མ་ཡིན་ཏེ། དེ་གཉིས་ལ་མུ་བཞིར་
ཕྱེ་དགོས་པའི་ཕྱིར་ཏེ། སངས་རྒྱས་འོད་སྲུངས་ཀྱི་རྟོགས་པའི་བསྟན་པ་ཡིན་ལ། ཅིག་ཤོས་མ་ཡིན་པ་ནི་
འོད་སྲུངས་སངས་རྒྱས་ནས་སྟོན་པ་འདི་ཉིད་སངས་མ་རྒྱས་པའི་བར་གྱི་འོད་སྲུངས་ཀྱི་རྟོགས་པའི་བསྟན་པ་ལྟ་
བུ། སྟོན་པ་འདི་ཉིད་ཀྱི་རྟོགས་པའི་བསྟན་པ་ཡིན་ལ། ཅིག་ཤོས་མ་ཡིན་པ་ནི་སྟོན་པ་འདི་ཉིད་ཀྱི་ལུང་གི་
བསྟན་པ་ལ་གསར་དུ་ཐོས་བསམ་གྱིས་ཞུགས་པ་ལ་བརྟེན་ནས་བྱུང་བའི་རྟོགས་པའི་བསྟན་པ་ལྟ་བུ། གཉིས་
ཀ་ཡིན་པ་ནི་སྟོན་པ་འདི་ཉིད་ཀྱི་ཐུགས་རྒྱུད་ཀྱི་རྟོགས་པའི་བསྟན་པ་ལྟ་བུ། གཉིས་མིན་གྱི་མུ་ནི་ཤེས་སླའོ། །
དེས་མཚོན་ནས་སངས་རྒྱས་ཤཱཀྱ་ཐུབ་པ་ཆེན་པོ་སོགས་འདས་པའི་སངས་རྒྱས་གཞན་གྱི་རྟོགས་པའི་བསྟན་པ་
ལའང་ཤེས་དགོས་སོ། ། དེ་ལ་ཁོ་ན་རེ། ད་ལྟར་གྱི་དུས་སུ་སངས་རྒྱས་འོད་སྲུངས་ཀྱི་བསྟན་པ་གནས་པར་ཐལ།
དེའི་རྟོགས་པའི་བསྟན་པ་གནས་པའི་ཕྱིར་ཏེ། ད་ལྟར་གྱི་དུས་སུ་སངས་རྒྱས་འོད་སྲུངས་ཀྱི་རྟོགས་པའི་བསྟན་
པ་ཡོད་པའི་ཕྱིར་ཏེ། སྟོན་པ་འདི་ཉིད་ཀྱི་ཐུགས་རྒྱུད་ཀྱི་རྟོགས་པའི་བསྟན་པ་དེ་སངས་རྒྱས་འོད་སྲུངས་ཀྱི་
རྟོགས་པའི་བསྟན་པ་ཡིན་པའི་ཕྱིར་ཟེར་ན་མ་ཁྱབ། འདོད་ན་མི་འཐད་པར་ཐལ། སངས་རྒྱས་དེ་དང་དེའི་
བསྟན་པ་ནི་སངས་རྒྱས་རང་རང་གི་བསྟན་པའི་གནས་ཚོད་ཇི་ལྟར་གསུངས་པ་ལྟར་ལས་དེ་ཕན་ཆོད་མི་གནས་
པའི་ཕྱིར་དང་། སངས་རྒྱས་འོད་སྲུངས་ཀྱི་ལུང་གི་བསྟན་པ་དང་སྟོན་པ་འདི་ཉིད་ཀྱི་ལུང་གི་བསྟན་པ་འགལ་
བའི་རྒྱུ་མཚན་ཀྱང་དེ་ལ་ཐུག་པའི་ཕྱིར། ཡང་ཁོ་ན་རེ། ད་ལྟར་གྱི་དུས་སུ་འོད་སྲུངས་ཀྱི་རྟོགས་པའི་བསྟན་
པ་ཡོད་པར་ཐལ། ད་ལྟར་གྱི་དུས་སུ་དེ་རྒྱུད་ལྡན་གྱི་གང་ཟག་ཡོད་པའི་ཕྱིར་ཏེ། སྟོན་པ་འདི་ཉིད་དེ་ལྟར་
ཡིན་པའི་ཕྱིར་ཏེ། སྟོན་པ་འདི་ཉིད་ཀྱི་ཐུགས་རྒྱུད་ཀྱི་རྟོགས་པའི་བསྟན་པ་དེ་སངས་རྒྱས་འོད་སྲུངས་ཀྱི་
རྟོགསཔའི་བསྟན་པ་ཡིན་པ་གང་ཞིག འདི་ཉིད་དེ་རྒྱུད་ལྡན་གྱི་གང་ཟག་ཡིན་པའི་ཕྱིར་ཟེར་ན་མ་ཁྱབ།
འོ་ན་ཁོ་རང་ལ། སྟོན་པ་འདི་ཉིད་ཀྱི་བསྟན་པ་ནུབ་རྗེས་སུ་སྟོན་པ་འདི་ཉིད་ཀྱི་བསྟན་པ་ཡོད་པར་ཐལ།
582



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ། །
དེའི་དུས་སུ་སྟོན་པ་འདི་ཉིད་ཀྱི་བསྟན་པ་རྒྱུད་ལྡན་གྱི་གང་ཟག་ཡོད་པའི་ཕྱིར་ཏེ། ཚེ་ལོ་ཡར་འཕེལ་བརྒྱད་ཅུ་
ཕན་ཆོད་དུ་འབྱུང་བའི་འཕགས་པའི་གནས་བརྟན་རྣམས་ཀྱི་ཐུགས་རྒྱུད་ཀྱི་བསྟན་པ་དེ་སྟོན་པ་འདིའི་བསྟན་པ་
ཡིན་པ་གང་ཞིག གནས་བརྟན་འདི་དག་དེ་རྒྱུད་ལྡན་གྱི་གང་ཟག་ཡིན་པའི་ཕྱིར། ཁྱབ་པ་འགྲིག
འདོད་ན་མི་འཐད་པར་ཐལ། སྟོན་པའི་བསྟན་པ་ནུབ་རྗེས་སུ་སྟོན་པའི་བསྟན་པ་ཡོད་ན་སྟོན་པའི་བསྟན་པ་
ནུབ་པའི་དོན་མ་ཚང་བའི་ཕྱིར་རོ། ། ཁོ་ན་རེ། ད་ལྟར་གྱི་དུས་སུ་སངས་རྒྱས་འོད་སྲུངས་སོགས་འདས་པའི་
སངས་རྒྱས་རྣམས་ཀྱི་ལུང་གི་བསྟན་པ་ཡོད་པར་ཐལ། བདེན་བཞི་ཆོས་འཁོར་གྱི་མདོ་ལྟ་བུ་སངས་རྒྱས་འོད་
སྲུངས་ཀྱི་ལུང་གི་བསྟན་པ་ཡིན་པའི་ཕྱིར་ཏེ། མདོ་སྡེ་དག་ལས། ས་ཕྱོགས་འདི་ཉིད་དུ་འདས་པའི་སངས་
རྒྱས་རྣམས་ཀྱིས་མདོ་སྡེ་འདི་ཉིད་གསུངས་ལ། མ་བྱོན་པའི་སངས་རྒྱས་རྣམས་ཀྱིས་ཀྱང་གསུང་བར་འགྱུར་
རོ། ། ཞེས་དང་། སྔར་བསྐལ་པ་གྲངས་མེད་དཔག་ཏུ་མེད་པའི་སྔ་རོལ་ཏུ་སངས་རྒྱས་ཆེ་གེ་མོ་ཞིག་གི་དྲུང་ནས་
མདོ་སྡེ་འདི་ཉིད་ཐོས་སོ། ། ཞེས་སོགས་དང་། མཚན་བརྗོད་ལས་ཀྱང་། འདས་པའི་སངས་རྒྱས་རྣམས་
ཀྱིས་གསུངས། མ་འོངས་རྣམས་ཀྱང་གསུང་འགྱུར་ལ། ། ད་ལྟར་བྱུང་བའི་རྫོགས་སངས་རྒྱས། ། ཡང་དང་
ཡང་དུ་གསུངས་པ་གང་། ། ཞེས་པ་རྣམས་འདིར་ཡང་འདྲ་ཞིང་། དེ་བཞིན་དུ་ཤེར་ཕྱིན་གྱི་མདོ་སྡེ་རྣམས་སུ་
ལན་དུ་མར་གསུངས་པའི་ཕྱིར་ཟེར་ན་མ་ཁྱབ་སྟེ། དེ་དག་གི་དོན་མདོ་དེ་དག་གི་མིང་དང་ཚིག་དོན་འདྲ་བར་
དུས་གསུམ་གྱི་སངས་རྒྱས་རྣམས་ཀྱིས་གསུངས་པ་དང་གསུང་བ་དང་གསུང་བར་འགྱུར་བའི་དོན་ཡིན་པ་ལས།
དེ་དང་དེའི་དུས་ཀྱི་མདོ་སྡེ་དེ་ཉིད་ད་ལྟར་ཡོད་པའི་དོན་མ་ཡིན་པའི་ཕྱིར་རོ། ། དེས་ན་བསྟན་པ་འདི་ལ་ལྔ་སྡེ་
དང་། ཉེ་བའི་ལྔ་སྟེ། མཆོག་ཟུང་སོགས་ཀྱིས་འབྲས་བུ་བཞི་པོ་གང་རུང་གསར་དུ་ཐོབ་ཚུལ་དང་། དེ་
དག་དང་ལམ་བགྲོད་ཚུལ་མཚུངས་པའི་ཚོགས་སྤྱོད་ཀྱི་རང་རྒྱལ་དག་ནི། མྱུར་བ་སྲིད་པ་གསུམ་གྱི་མཐར། །
ཞེས་གསུངས་པ་ལྟར། ཐེག་པ་རང་ལམ་གྱི་བྱང་ཆུབ་ཏུ་སེམས་བསྐྱེད་པའམ་ཐར་པ་ཆ་མཐུན་གྱི་དགེ་རྩ་
བསྐྱེད་པ་ནས། ཇི་ལྟར་མྱུར་ཡང་ཐར་པའི་ཆ་དང་པོ་མཐོང་ལམ་འཐོབ་པ་ལ་སྲིད་པ་གསུམ་དང་། བསེ་རུ་
བསྐལ་བ་བརྒྱ་ཡི་རྒྱུས། ། ཞེས་པས་བསེ་རུ་ལྟ་བུ་ནི་རང་རྒྱལ་གྱི་བྱང་ཆུབ་ཏུ་སེམས་བསྐྱེད་པ་ནས་སྦྱོར་ལམ་དྲོད་
འཐོབ་པ་ལ་བསྐལ་པ་བརྒྱ་དང་། དེ་གྲངས་མེད་གསུམ་ལ་སངས་རྒྱས། ། ཞེས་པའི་བྱང་ཆུབ་སེམས་དཔའ་
རྣམས་ནི་བླ་ན་མེད་པའི་བྱང་ཆུབ་ཏུ་སེམས་བསྐྱེད་ནས་བྱང་སེམས་ཀྱི་སྦྱོར་ལམ་དྲོད་ཐོབ་པ་ལ་བསྐལ་ཆེན་
583



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
གྲངས་མེད་གསུམ་དང་། བསྐལ་པ་བརྒྱའི་བར་མཚན་རྣམ་པར་སྨིན་པ་ཅན་གྱིས་ལས་བསོག་དགོས་པར་
གསུངས་པས། དེ་དག་རང་ལམ་གྱི་བྱང་ཆུབ་ཏུ་སེམས་བསྐྱེད་པ་ནས་སྟོན་པ་འདི་ཉིད་འཇིག་རྟེན་དུ་མ་བྱོན་
བར་གྱི་ལྷག་པའི་བསླབ་པ་གསུམ་སོགས་ཚོགས་ལམ་དང་། སྦྱོར་ལམ་བཟོད་པ་འབྲིང་མན་ཆད་ཀྱིས་བསྡུས་
པའི་དགེ་ཚོགས་རྣམས། སངས་རྒྱས་འོད་སྲུངས་སོགས་སངས་རྒྱས་སྔོན་མའི་རྟོགས་པའི་བསྟན་པར་གཏོགས་
ཚུལ་རིགས་པས་དཔྱོད་ཤེས་པར་བྱའོ། ། འོ་ན། འཕགས་པ་དགའ་བའི་བཤེས་གཉེན་གྱི་རྟོགས་བརྗོད་གོང་དུ་
དྲངས་པ་ལས། ཡར་འཕེལ་བརྒྱད་བརྒྱ་ནས་སངས་རྒྱས་བྱམས་པ་མ་བྱོན་བར་དེར་རང་སངས་རྒྱས་བྱེ་བ་ཕྲག་
བདུན་འབྱུང་བར་ལུང་བསྟན་པས། དེ་དག་གི་ལམ་དང་སོ་ཐར་གྱི་སྡོམ་པ་སོགས་སངས་རྒྱས་གང་གི་བསྟན་
པར་གཏོགས་ཞེ་ན། འདི་དག་མ་འོངས་པ་ན་རང་བྱང་ཆུབ་ཏུ་འགྱུར་རོ་ཞེས་རང་རྒྱལ་གྱི་ཚོགས་ལམ་མ་ཐོབ་
གོང་ནས་ལུང་བསྟན་པ་ཡིན་ན། བར་དེར་བསྐལ་པ་མང་པོར་བྱང་ཆུབ་ཀྱི་རྒྱུ་ཚོགས་བསོག་པའི་སྐབས་མེད་
པས། དེ་དག་རང་རྒྱལ་ཚོགས་སྤྱོད་པ་ཡིན་དགོས་ལ། ལམ་བགྲོད་ཚུལ་ཡང་ཉན་ཐོས་དང་མཐུན་དགོས་པ་
སྔར་ལྟར་དང་། བསྐལ་པ་མང་པོའི་སྔོན་ནས་རང་བྱང་ཆུབ་ཏུ་སེམས་བསྐྱེད་ཟིན་པའི་རང་རྒྱལ་ཚོགས་ལམ་
པ་ལྟ་བུ་ཞིག་རང་བྱང་ཆུབ་ཏུ་ལུང་བསྟན་པ་ཡིན་ན། ཕལ་ཆེར་བསེ་རུ་ལྟ་བུ་ཡིན་དགོས་པས། བསེ་རུ་
བསྐལ་པ་བརྒྱ་ཡི་རྒྱུས། ། ཞེས་པ་འདིར་ཡང་མཚུངས་ཤིང་། གང་ལྟར་ཡང་དེ་དག་གི་བསྙེན་རྫོགས་ཀྱི་སྡོམ་པ་
ནི་རང་རྒྱལ་དགྲ་བཅོམ་པའི་གོ་འཕང་དང་ལྷན་ཅིག་ཏུ་འཐོབ་དགོས་པས། སྟོན་པ་འདི་ཉིད་ཀྱི་བསྟན་པས་
བསྡུས་པ་ལས་སྔར་འདས་པའི་སངས་རྒྱས་གཞན་གྱི་བསྟན་པར་འཇོག་མི་ཤེས་པ་སོགས་གཞན་ལའང་ཞེས་པར་
བྱའོ། །
བདག་གིས་མངོན་པའི་ཆོས་འདི་ཕལ་ཆེར་ནི། ། ཞེས་སོགས་ཀྱིས་བདག་ཉིད་ཀྱིས་བཤད་པ་མཛད་ཚུལ་
དང་དེ་ལ་སྐྱོན་སྤོང་བར་མཛད་པ་སྟེ། དེ་ཡང་སངས་རྒྱས་གཉིས་པ་མཁས་མཆོག་དབྱིག་གཉེན་ཞབས་ཀྱིས་
ཆོས་མངོན་པའི་གཞུང་འདིའི་བཤད་ཚུལ་ཕལ་མོ་ཆེ་ནི་ཁ་ཆེ་བྱེ་བྲག་སྨྲ་བའི་གྲུབ་མཐའི་འདོད་ཚུལ་དང་མཐུན་
པར་གསུངས་ལ། ཅུང་ཟད་ནི་མདོ་སྡེ་པ་དང་ཉི་འོག་བྱེ་བྲག་སྨྲ་པའི་འདོད་ཚུལ་ཡང་གསུངས་པས་ན་ཕལ་
ཆེར་ཞེས་གསུངས་པའོ། ། ཁ་ཆེ་བྱེ་བྲག་སྨྲ་བའི་འདོད་ཚུལ་འདི་དག་ལས་འགའ་ཞིག་ཙམ་གྲུབ་མཐས་བརྟགས་
པས་འཐད་མིན་གྱི་ཕྱོགས་མཆིས་པ་རྣམས་ལ། ལོ་དང་གྲགས་དང་ཟེར་ཞེས་པ་ལྟ་བུའི་ཚིག་ཟུར་གྱིས་སྐྱོན་
584



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
བརྗོད་མཛད་པ་ལས། གཞུང་གི་འདོད་ཚུལ་དངོས་གཞི་ནི་ཆོས་མངོན་པའི་དགོངས་པ་དང་ཤིན་ཏུ་མཐུན་
ཤས་ཆེ་བའི་དབང་གིས་སློབ་དཔོན་ཉིད་ཀྱིས་ཀྱང་དེའི་ལུགས་གཞིར་བཞག་ནས་གསུངས་པ་མ་ཟད་ཕལ་ཆེ་བ་
མངོན་པ་གོང་མའི་དགོངས་དོན་དང་ཡང་གཅིག་ཏུ་འབབ་པས་ན་བྱེ་བྲག་སྨྲ་བའི་འདོད་ཚུལ་ལོ་ཞེས་སྡང་ཤུགས་
ཀྱིས་དོར་བར་མི་བྱ་བར་འབད་པ་དང་བཅས་པའི་ཐོས་བསམ་སྒོམ་གསུམ་གྱིས་དང་དུ་བླང་བར་བྱའོ། །
ཉེས་པར་ཟིན་གང་དེ་འདིར་བདག་གིས་ཉེས། ། ཞེས་སོགས་གསུངས་པ་ནི་སྐྱེས་བུ་དམ་པའི་ངང་ཚུལ་རྨ་
མེད་པས་ཁེངས་པ་སྐྱུང་པའི་སྒོ་ནས་སྐྱོན་དོར་བར་མཛད་པ་ཡིན་གྱི། སངས་རྒྱས་གཉིས་པའི་གསུང་ལ་ཉེས་
པའི་ཆ་ནི་ཞར་ཡང་མི་མངའོ། །
སྟོན་པ་འཇིག་རྟེན་མིག་ཞེས་སོགས་ནས། ། ཐར་པ་འདོད་པ་དག་གིས་བག་ཡོད་གྱིས། ། ཞེས་པའི་བར་
གྱིས་ནི་གཞན་བསྟན་པ་འཛིན་པ་རྣམས་ལ་བག་ཡོད་པར་གདམས་པ་སྟེ་ཚིག་དོན་ནི་ཤེས་སླའོ། ། བསམ་གཏན་
གཟུགས་མེད་སྙོམས་འཇུག་ཚུལ་རྣམས་དང་། ། ཚད་མེད་རྣམ་ཐར་ཟིལ་གནོན་ལ་སོགས་པའི། ། ཡོན་ཏན་རྒྱ་
ཆེའི་རབ་དབྱེ་རྙེད་ཐོབ་སོགས། ། གསལ་བར་བསྟན་འདིར་མཁས་རྣམས་འཇུག་པར་འོས། ། ཆོས་མངོན་པའི་
མཛོད་ཀྱི་དགོངས་དོན་གསལ་བར་བྱེད་པ་ལེགས་བཤད་ཉིན་བྱེད་དབང་པོའི་སྣང་བ་ལས་སྙོམས་པར་འཇུག་པ་
བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པའོ། །
བཤད་པ་མཐར་ཕྱིན་པའི་ཤིས་སྨོན། །
ད་ནི་བདག་ཉིད་ཀྱིས་ཀྱང་བཤད་པ་མཐར་ཕྱིན་པའི་ལྷུག་པ་དང་ཚིགས་སུ་བཅད་པ་གཉིས་ཀྱི་སྒོ་ནས་
མཇུག་བསྡུ་ཤིང་སྨོན་ལམ་དང་བཅས་པ་བྱ་བ་ནི། དེ་ཡང་སངས་རྒྱས་གཉིས་པ་མཁས་མཆོག་དབྱིག་གི་གཉེན་
པོ་ཞེས་ཉི་ཟླ་ལྟར་གྲགས་པའི་བདག་ཉིད་ཆེན་པོ་དེས་མཛད་པའི་ཆོས་མངོན་པའི་མཛོད་ཅེས་བྱ་བའི་བསྟན་
བཅོས་འདི་ནི་བརྗོད་བྱེད་ཀྱི་ཚིག་ཉུང་ཡང་བརྗོད་བྱའི་དོན་ཤིན་ཏུ་རྒྱ་ཆེ་བས་དངོས་བསྟན་གྱི་ཚིག་འགྲེལ་རགས་
རིམ་ཙམ་ཡང་ཁོང་དུ་ཆུད་པ་དཀའ་ན་དངོས་ཤུགས་ཀྱི་དོན་མཐའ་དག་ནི་ཕལ་དང་ཕལ་གྱིས་རྟོགས་པ་དང་
བརྗོད་པར་མི་ནུས་ཤིང་། རྩ་བ་ཉིད་དུ་མ་ཟད་འགྲེལ་པ་དང་མཐའ་དཔྱོད་སོགས་འཕགས་བོད་ཀྱི་མཁས་
པས་མཛད་པ་རྒྱས་བསྡུས་ཅི་རིགས་སུ་མཆིས་པ་རྣམས་ཀྱང་མཁས་པའི་ཚིག་ཟབ་ཅིང་བརླིང་བའི་དབང་གིས་
_585



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ལན་འགའ་ཟུང་བལྟས་པ་དང་རྩོད་པ་ཙམ་གྱིས་ཁོང་དུ་ཆུད་དཀའ་བར་སྣང་ལ། དེས་ན་དེང་སང་གི་དུས་སུ་
རྣམ་དཔྱོད་དང་ལྡན་པ་ལ་ལ་དག་གིས་ནི་དོན་གཉེར་ཆེན་པོས་མཁས་པ་དག་ལ་རྩོད་ཅིང་འདྲི་བ་དང་ཉིན་དང་
མཚན་དུ་ཚིག་དོན་ལ་བསམས་ཤིང་གོམས་པར་བྱས་པ་ལས་རྩ་འགྲེལ་རྣམས་ཀྱི་དངོས་ཤུགས་ཀྱི་དོན་ཕལ་མོ་ཆེ་
ཇི་བཞིན་རྟོགས་ཤིང་ཁོང་དུ་ཆུད་དེ་གཞུང་དོན་གྱི་གོ་བ་ལེན་ཚུལ་དང་། གོང་འོག་འགལ་མེད་དུ་འཆད་ཚུལ།
རྩོད་པའི་ཚེ་རིགས་པའི་འབབ་ཚུལ་དང་། ། ལན་གྱི་ཚེ་འཛིན་མཚམས། ཉམས་ལེན་གྱི་ཚེ་རྒྱུད་ལ་སྦྱོར་ཚུལ་
སོགས་ཚུལ་བཞིན་དུ་རང་གིས་རྟོགས་ཤིང་། གཞན་ལ་ཡང་འདོམས་པར་ནུས་པ་དག་མཆིས་པ་རྣམས་ལ་ནི་
གུས་པ་དང་རྗེས་སུ་ཡི་རངས་པའི་ཐལ་མོ་སྦྱོར་ཞིང་། དེ་ལས་གཞན་པའི་ཚུལ་འདིར་ཐོས་བསམ་གྱིས་འཇུག་
པ་ཕལ་ཆེ་བས་ཀྱང་མཛོད་ཀྱི་འགྲོ་ལུགས་ཞེས་རྩ་བ་ཆེ་ཆེ་མོར་བྱེད་སྲོལ་འདུག་ཀྱང་། དུས་ཀྱི་དབང་གིས་བློ་
གྲོས་དང་བརྩོན་འགྲུས་གཉིས་ཀ་ཇེ་ཞན་དུ་གྱུར་པས་གཞུང་གི་ཁོག་ཕིགས་པའི་དོན་རྟོགས་པ་ཆེས་ཉུང་ཞིང་།
དེ་ལ་བརྟེན་ནས་གོ་སླ་བའི་ཚིག་ཟིན་གྱི་དོན་འགའ་ཞིག་ཙམ་ཤེས་པ་རྣམས་རྩོད་པ་དང་ལན་གྱི་ཡུལ་དུ་བྱས།
མ་ཤེས་པ་རྣམས་བཏང་སྙོམས་སུ་བཞག སྐབས་འགར་གྲངས་འདྲེན་གྱི་རིམ་པ་རྣམས་གོང་འོག་དཀྲུགས་
སྡེབས་ཀྱི་ཚུལ་དུ་བཀོད་ནས་གནས་སྐབས་མགོ་བོ་རྨོངས་པར་བྱེད་པའི་རྩོད་པ་ལྷུར་ལེན་པ་མང་བར་མཐོང་ལ།
དེ་ཙམ་གྱིས་ནི་ཆོས་མངོན་པ་ལ་བག་ཆགས་འཇོག་པ་ཙམ་ལས་དགོངས་དོན་ཇི་བཞིན་ཕྱོགས་ཙམ་ཡང་ཁོང་དུ་
ཆུད་པ་དཀའ་བར་སྣང་ཞིང་། དེས་ན་དེ་འདྲ་བ་དག་ལ་ནི་གཞུང་གི་རྒྱས་བཤད་རྣམས་ཉུང་ངུར་བསྡུས་ཏེ་
དོན་གྱི་སྙིང་པོ་འདི་དང་འདི་ཞེས་མཛུབ་ཁྲིད་ཀྱི་ཚུལ་དུ་སྟོན་པ་ཞིག་དང་། ཡང་དངོས་ཤུགས་ཀྱི་རིགས་པའི་
འབབ་ལུགས་དང་། ཁས་ལེན་གྱི་འཛིན་མཚམས། གོང་འོག་འགལ་མེད་དུ་འཆད་ཚུལ། ཚིག་སྐྱོན་
བཅད་ལུགས་སོགས་ནི་རེ་རེ་བཞིན་གསལ་གསལ་རྗེན་རྗེན་གྱི་ཚུལ་དུ་སྟོན་པ་ཞིག་བྱུང་ན་མ་གཏོགས་གཞུང་ཆེན་
པོའི་བཤད་ཚུལ་ཟབ་བརླིང་གི་དོན་ཤེས་པར་མི་སྣང་བས་དེ་དག་ལ་ཕན་པར་འགྱུར་པ་ཡང་སྲིད་དམ་སྙམ་ནས་
འདི་ཉིད་འགོད་པའི་མགྲིན་པ་ཅུང་ཟད་བཏེགས་པར་གྱུར་ཅིང་། དེ་ལ་འགའ་ཞིག་གིས་འདི་སྐད་དུ། ཁྱོད་
ཀྱིས་མཛོད་ཀྱི་བསྟན་བཅོས་གསར་དུ་བསྒྲིགས་པ་ལ་དོན་མེད་དེ། སྔོན་བྱོན་མཁས་པ་རྣམས་ཀྱིས་མཛད་པ་
ལས་ལྷག་པའི་དོན་ཞིག་ནི་ཁྱོད་ལ་འགོད་རྒྱུ་མེད་ལ། དེ་མེད་ན་སྔར་མཛད་ཟིན་སྐྱར་བཤུས་ཀྱི་ཚུལ་དུ་བཀོད་
ཀྱང་རང་ཉིད་ངལ་བ་ཙམ་དུ་ཟད་དོ། ། ཞེ་ན། སྔོན་གྱི་མཁས་པ་རྣམས་ཀྱིས་མཁྱེན་པ་ལས་ལྷག་པ་ཞིག་ཁོ་བོ་
མས་
586



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ། །
ཅག་ལ་སྨྲ་བར་བྱར་མེད་ནའང་། མཁས་པ་རྣམས་ཀྱིས་ཚུལ་བཞིན་དུ་མཁྱེན་ནས་འདོམས་པར་མཛད་པའི་
དོན་རྣམས་ཇི་བཞིན་མ་རྟོགས་པ་དག་ལ་འདི་ནི་འདིའོ་ཞེས་གསལ་བར་འཆད་རྒྱུ་འགའ་ཞིག་ཙམ་ནི་ཁོ་བོ་ཅག་
ཏུ་མ་ཟད། བློ་གྲོས་དང་ལྡན་པ་གཞན་དག་ལ་ཡང་ཡོད་པ་གོར་མ་ཆག་ཅིང་། དེས་ན་མཁས་པ་རྣམས་ལ་
བསྒྲུབ་ཟིན་སྒྲུབ་པ་ལྟ་བུར་འགྱུར་ཤས་ཆེ་ཡང་དེ་ལས་གཞན་པ་དག་ལ་ནི་དེ་ལྟར་མི་འགྱུར་ཏེ། གཞུང་དོན་མ་
རྟོགས་པ་རྣམས་ཀྱིས་དོན་རྣམས་ཚུལ་བཞིན་དུ་རྟོགས་པ་ལས་ལམ་དང་ལམ་མིན་འབྱེད་པའི་བློ་གྲོས་ཀྱི་མཐུ་རྒྱས་
པར་འགྱུར་ལ། དེ་དག་གིས་ཀྱང་ཚུལ་དེ་གཞན་ལ་འདོམས་པ་ལས་མང་པོ་ཞིག་གི་རྒྱུད་ལ་ཐམས་ཅད་མཁྱེན་
པའི་ས་བོན་ཐེབས་པར་འགྱུར་པའི་དགོས་པ་ལྷག་པོ་དུ་མ་ཡོད་པའི་ཕྱིར། དེར་མ་ཟད་མཁས་པ་རྣམས་ཀྱིས་
ཀྱང་། ལེགས་བཤད་ལས། རྒྱ་མཚོ་ཆུ་ཡིས་མི་ངོམས་ཏེ། ། རྒྱལ་པོའི་བང་མཛོད་ནོར་གྱིས་མིན། ། འདོད་
ཡོན་སྤྱད་པས་མི་ངོམས་ཏེ། ། མཁས་པ་ལེགས་བཤད་ཀྱིས་མི་ངོམས། ། ཞེས་གསུངས་པ་ལྟར་སྤྱིར་མཁས་པར་བྱ་
བའི་གནས་མཐའ་དག་ངོམས་པ་མེད་པའི་ཚུལ་གྱིས་ལོངས་སྤྱོད་དགོས་ཤིང་། ལྷག་པར་གཞུང་ཆེན་མོ་འདི་ལྟ་
བུ་རྣམས་ལ་ནི་འོལ་སྤྱི་ཙམ་གྱི་གོ་བ་དང་། ལན་རེ་ལན་གཉིས་རྩོད་པ་ཙམ་གྱིས་ཇི་བཞིན་ཁོང་དུ་ཆུད་དཀའ་
བས། ཚིག་དོན་མགོ་འཇུག་ཚང་མར་ཡང་དང་ཡང་དུ་བསམས་ཤིང་དཔྱད་པར་བྱ་དགོས་ལ། དེ་ལྟར་
དཔྱོད་པའི་ཚེ། ལེགས་བཤད་བྱིས་པ་དག་ལས་ཀྱང་། ། མཁས་པ་རྣམས་ནི་ཡོངས་སུ་ལེན། ། ཅེས་པ་ལྟར་ཁོ་བོ་
ཅག་ལྟ་བུའི་ངག་ལ་བརྟེན་ནས་མཁས་པ་རྣམས་ལ་ཡང་བློ་བསྐྱེད་དུ་འགྱུར་བ་སྲིད་མོད། ། འོན་ཀྱང་། དེང་
སང་གི་དུས་སུ་ནི། མཁས་མཆོག་དབྱིག་གི་གཉེན་པོ་ཉིད་ཀྱི་གསུང་ལས། སྟོན་པ་འཇིག་རྟེན་མིག་ནི་ཟུམ་
གྱུར་ཅིང་། ། དཔང་གྱུར་སྐྱེ་པོ་ཕལ་ཆེར་ཟད་པ་ན། ། དེ་ཉིད་མ་མཐོང་རང་དགའ་གྱུར་པ་ཡི། ། ངན་རྟོགས་
རྣམས་ཀྱིས་བསྟན་པ་འདི་དཀྲུགས་སོ། ། རང་བྱུང་རང་བྱུང་བསྟན་པར་གཅེས་འཛིན་རྣམས། ། མཆོག་ཏུ་ཞིར་
གཤེགས་འགྲོ་མགོན་མེད་པ་ན། ། འདོམས་མེད་ཡོན་ཏན་འཇོམས་པར་བྱེད་པ་ཡི། ། དྲི་མས་དགའ་མགུར་དེང་
སང་འདི་ན་སྤྱོད། ། ཅེས་གསུངས་པ་དང་། དེ་ལ་ཀུན་གཟིགས་ཡེ་ཤེས་ཀྱི་ཉི་མ་ལྔ་པ་ཆེན་པོས། ། དབྱིག་
གཉེན་ཞབས་ཀྱིས་བསྟན་བཅོས་འདི་མཛད་ཚེ། ། དཔང་གྱུར་སྐྱེ་བོ་ཟད་ཅེས་ཐུགས་འབྱུང་ན། ། དེང་དུས་བ་
ལང་རྫི་འདྲ་མང་པོ་ཡིས། ། འགྲོ་བ་འདྲེན་པར་བྱེད་ལ་ཅི་ཞིག་གསུངས། ། དེང་སང་བཤད་དང་སྒྲུབ་པའི་བསྟན་
པདག ། ཆེས་ཆེར་ཉམས་ཤིང་ཕྱོགས་འདིར་གཞོལ་བའི་བློ། ། འཛིན་པ་ཉུང་ཕྱིར་གཞན་ལ་ཕན་དཀའ་
587



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཡང་། ། རང་གི་ཡིད་ལ་གོམས་ཕྱིར་ཅུང་ཟད་བཀོད།། ཅེས་གསུངས་པ་ལྟར་སྔར་བསྟན་པ་དར་རྒྱས་ཆེས་ཆེ་ཞིང་
རིས་སུ་མ་ཆད་པའི་མཁས་པ་དང་གྲུབ་པའི་སྐྱེས་བུས་ས་སྟེང་ཁྱབ་པ་ལྟ་བུར་གྱུར་པའི་གནས་སྐབས་དེ་དག་ཏུ་
ཡང་བདག་ཉིད་ཆེན་པོ་རྣམས་ཐུགས་ཡིད་འབྱུང་བའི་གསུང་དེ་ལྟར་སྩལ་ན། དེང་སང་གི་དུས་སུ་ནི་དེ་བས་
ཀྱང་བསྟན་པ་ཉམས་ཇེ་དམར་གྱུར་ཅིང་། མཁས་བླུན་གྱི་བྱེ་བྲག་དང་། དམ་པ་དང་དམ་པ་མ་ཡིན་པའི་
ཁྱད་པར་ཡང་བདག་ལྟ་བུས་ཕྱེད་དཀའ་བའི་གནས་སུ་གྱུར་སྣང་སྟེ། ཅིའི་ཕྱིར་ན། དམ་པ་རྣམས་ལ་ལེགས་
བཤད་སྐྱེས་ཀྱི་མཆོག ། བླུན་པོ་རྣམས་ནི་ཟང་ཟིང་ནོར་གྱིས་མགུ། ཞེས་མཁས་བླུན་གྱི་ཁྱད་པར་དེ་ལྟར་དུ་
གསུངས་ན། དེང་སང་རང་གཞན་གྱི་གྲུབ་མཐའ་འཛིན་པའི་དམ་པར་ཁས་འཆེ་བ་ཕལ་མོ་ཆེ་ནི་ཟང་ཟིང་གི་
ནོར་དང་། བསྟོད་བསྔགས་སོགས་ཀྱིས་མཉེས་པར་འགྱུར་བ་ལས། ལེགས་བཤད་ཀྱི་སྐྱེས་ལ་མཉེས་པ་ཆེར་
མི་སྣང་བ་མ་ཟད་འགའ་ཞིག་ནི་མི་མཉེས་པར་འགྱུར་བ་ཡང་མཐོང་བས། དེས་ན་ཆོས་ཀྱི་རིགས་པས་གཞལ་
ན་དམ་པ་ཡིན་མིན་འཆད་དཀའ་བའི་གནས་སུ་གྱུར་ནའང་། བདག་དང་བདག་འདྲ་བ་རྣམས་སྣང་བ་མ་
དག་པས་ལན་པ་ནི་གདོན་མི་ཟ་ཞིང༌། དེ་ལས་གཞན་པའི་སྐྱེ་བོ་ཕལ་ཆེ་བ་ནི་རང་ཉིད་ལ་ཚེ་འདིའི་རྙེད་བཀུར་
སྙན་གྲགས་དང་། བསྟོད་བསྔགས། གོ་ས། ཟང་ཟིང་གི་ནོར་སྦྱོར་བ་སོགས་བྱུང་ན་དེ་དག་ལ་དགའ་
མགུ་རངས་པ་དང་བཅས་དྲིན་ཆེ་ཤོས་སུ་འཛིན་པ་ལས། བསྟན་པ་དང་དེ་འཛིན་པའི་སྐྱེས་བུ་རྣམས་ལ་ཇི་
སྙམ་དུ་མི་སེམས་པ་མ་ཟད། རང་ལ་ཆོས་ཀྱི་བཀའ་དྲིན་སྩལ་བའི་གང་ཟག་རྣམས་ལའང་དྲིན་ཅན་དུ་འཛིན་
པ་ནི་བརྒྱ་ལམ་ན་རེས་འགའ་ལྟ་བུ་བཅས། དེས་ན། བླུན་པོའི་མདུན་དུ་མཁས་པ་བས། ། སྤྲེའུ་འཛིན་པ་
ཁྱད་པར་འཕགས། ། ཞེས་པའི་ལུང་བསྟན་དུས་བབ་ཀྱི་གནས་སྐབས་འདི་དག་ཏུ་གཞུང་ཆེན་པོ་རྣམས་ལ་འཆད་
པ་དང་རྩོམ་པའི་ངལ་བ་བསྟན་ཀྱང་མཆོག་དམན་བྱིངས་ལ་ནི་གཅན་གཟན་གྱི་མདུན་དུ་རྩྭ་སྔོན་སྤུངས་པ་ལྟ་
བུར་འགྱུར་བའི་ཁར། རང་ཉིད་ཀྱང་བྱ་རོག་ལུས་དཀར་སྒྲུབ་པའི་ངལ་བ་ཙམ་ལས་ཕན་པར་འགྱུར་བའི་
གནས་མ་མཆིས་མོད། འོན་ཀྱང་། འཇམ་མགོན་བླ་མ་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ཡབ་སྲས་ཀྱི་ཐུགས་
བསྐྱེད་དང་བཀའ་དྲིན་ཚད་མེད་པའི་མཐུ་ལས་གདན་ས་ཆེན་པོ་སེ་འབྲས་དགེ་གསུམ་དུ་ནི་དེང་སང་གི་དུས་
སུའང་གཞུང་ཆེན་འདི་ལྟ་བུས་མཚོན་པའི་སྡེ་སྣོད་གསུམ་གྱི་འཆད་ཉན་དང་། བསླབ་པ་གསུམ་གྱི་ཉམས་ལེན་
རྣམ་དག་མ་ཉམས་པར་གནས་ཤིང་། ད་ལྟ་ལྗོངས་འདིར་སངས་རྒྱས་ཀྱི་བསྟན་པ་རྣམ་པར་དག་པའི་རྒྱུན་
588



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
གནས་པའང་གདན་ས་འདི་དག་ཉིད་ཀྱི་ཐུགས་རྗེ་ཁོ་ནར་མཐོང་ལ། འདི་དག་ཏུ་ཐོས་བསམ་སྒོམ་གསུམ་བྱས་
པའི་སྐྱེས་བུ་དག་གིས་མཐའ་དབུས་ཀྱི་ཡུལ་གྲུ་གཞན་དག་ཏུའང་རྗེ་བླ་མའི་བསྟན་པ་འཛིན་སྐྱོང་སྤེལ་བར་བྱེད་
པ་ཡང་མང་དུ་མཐོང་ཞིང་ཐོས་པ། དེས་ན་གདན་ས་ཆེན་པོ་འདི་དག་རྗེས་འབྲང་དང་བཅས་པའི་ཐོས་
བསམ་སློབ་གཉེར་བ་གཞུང་ལུགས་འདི་དག་ལ་ཚུལ་བཞིན་དུ་འཇུག་པར་འདོད་པའི་བློ་ཅན་ལ་ནི་ངེས་པར་ཕན་
པ་ཡང་སྲིད་དམ་སྙམ་པའི་ལྷག་བསམ་དང་། རང་ཉིད་ཀྱང་སྔར་གདན་ས་ཆེན་པོ་རྣམས་ཀྱི་དྲིན་ལས་གཞུང་
འདི་དག་ལ་ཤེས་ནས་དད་པ་ཐོབ་པས་བག་ཆགས་འཇོག་པའི་སྦྱངས་པ་རགས་རིམ་བགྱིས་པ་རྣམས་བརྗོད་པ་
གསོ་བ་དང་། དཀའ་བའི་གནས་རྣམས་ལ་ཞིབ་ཏུ་དཔྱད་ཅིང་བསམས་པ་ལས་སྔར་མ་ཤེས་པའི་དོན་འགའ་
ཞིག་གསར་དུ་རྟོགས་རྒྱུ་ཡང་མཆིས་པ་རྣམས་རང་ཉིད་ཀྱིས་མི་བརྗེད་པའི་གཟུངས་དང་གཞན་དག་གིས་ཤེས་
པར་བྱ་བ་སོགས་ཀྱི་སླད་དུ་སྤེལ་བ་ཡིན་ལ། དེ་ཡང་ཚུལ་ཇི་ལྟར་དུ་ཞེ་ན། མཁས་མཆོག་དབྱིག་གཉེན་ཉིད་
ཀྱིས། བདག་གིས་མངོན་པའི་ཆོས་འདི་ཕལ་ཆེར་ནི། ། ཁ་ཆེ་བྱ་བྲག་སྨྲ་བའི་ཚུལ་གྲུབ་བཤད། ། ཉེས་པར་ཟིན་
གང་དེ་འདིར་བདག་གིས་ཉེས། ། དམ་ཆོས་ཚུལ་ལ་ཚད་མ་ཐུབ་རྣམས་ཡིན། ། ཞེས་གསུངས་པ་ལྟར་བདག་གིས་
ཀྱང་ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་གཞུང་ཆུང་ངུ་འདི་ཉིད་རང་བཞིན་འོལ་ཚོད་
ལྟ་བུ་མ་ཡིན་པར་འཕགས་བོད་ཀྱི་མཁས་པ་རྣམས་ཀྱིས་མཛད་པའི་འགྲེལ་པ་སོགས་ཀྱི་ཡིག་ཆ་རང་གི་མིག་ལམ་
དུ་གྱུར་པ་རྣམས་ཀྱི་དགོངས་དོན་ལ་ཞིབ་ཏུ་དཔྱད་ཅིང་། དེའི་ནང་ཚན་མཆིམས་འཇམ་དཔལ་དབྱངས་ཀྱིས་
མཛད་པའི་འགྲེལ་པ་མངོན་པའི་རྒྱན་དང་། དེའི་དོན་བསྡུ་ལྟ་བུ་ཐམས་ཅད་མཁྱེན་པ་དགེ་འདུན་གྲུབ་ཀྱིས་
མཛད་པའི་འགྲེལ་པ་ཐར་ལམ་གསལ་བྱེད་གཉིས་དེང་སང་སེ་འབྲས་དགེ་གསུམ་གྱི་ཐུན་མོང་བའི་ཡིག་ཆར་
འཛིན་པ་མ་ཟད། བདག་དང་བདག་ལྟ་བུ་རྣམས་ལ་ནི་གོ་བདེ་ཞིང་གནད་ཚང་ལ་དོན་འདུས་པ་སོགས་
འགྲེལ་པ་འདི་གཉིས་ལས་ལྷག་པ་ཞིག་ཀྱང་མི་སྣང་བས་དེ་དག་ལ་ཡང་ཡང་དུ་ལེགས་པར་བསམ་ཞིང་དཔྱད་
པའི་སྒོ་ནས་དགོངས་དོན་ཉམས་པ་མེད་པ་ཉིད་གཞིར་བཟུང་བའི་ཐོག ། རྒྱས་བཤད་རྣམས་དོན་བསྡུས་ཏེ་
ཉུང་ངུའི་ཚུལ་དུ་བཀོད། མཁས་པའི་གསུང་གོ་དཀའ་བ་རྣམས་ཅུང་ཟད་གསལ་དུ་བཏང་། གྲུབ་མཐའི་
འདོད་ཚུལ་ལ་དངོས་ཤུགས་ཀྱི་རིག་པའི་འགྲོ་ལུགས་དང་། རྩོད་པའི་ཚེ་ཁས་ལེན་འཛིན་ཚུལ་དང་། ཚིག་
སྐྱོན་གཅོད་ལུགས། གཞུང་གོང་འོག་འགལ་མེད་དུ་འཆད་ཚུལ་སོགས་བློ་གསལ་བ་རྣམས་ལ་སྨན་ཕྱིར་སྐབས་
སང
ང༔
589



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
་བ
དེ་དང་དེར་གང་འཚམས་གསལ་བར་ཕྱེ་སྟེ་བཀོད། རྩ་བའི་ཚིག་འགྲེལ་ཀྱང་ཡིག་ཆ་རྒྱས་བསྡུས་ཕལ་ཆེར་ལ་
གསལ་བ་ལྟར་ན་འདིར་འགོད་མི་དགོས་པ་ལྟ་བུར་སྣང་ཡང་། དེང་སང་སློབ་གཉེར་བ་རྣམས་གཞུང་མང་པོ་
བལྟ་བར་མ་ལྕོགས་པས་གཅིག་བལྟས་པས་ཐམས་ཅད་ཤེས་པ་གཅིག་ཤེས་ཀུན་གྲོལ་ཟེར་བ་ལྟ་བུ་ཞིག་དགོས་ཀྱི་
ཡོད་ཚོད་འདུག་ཀྱང་། གཅིག་བལྟས་པས་ཐམས་ཅད་ཤེས་པ་ནི་འབྱུང་མི་ཤེས་རུང་། འོན་ཀྱང་ཚིག་འགྲེལ་
ནི་གཞུང་གི་གོ་དོན་གྱི་གཙོ་བོ་ཡིན་པས་དེ་མ་ཤེས་ན་གཞུང་དོན་དངོས་གཞི་སྟོར་བར་འགྱུར་བས་ན་བློ་གསར་བ་
དཔེ་མང་པོ་ནན་གྱིས་བལྟ་བར་མི་ལྕོགས་པ་རྣམས་ལ་ཕན་ཕྱིར་ཚིག་འགྲེལ་ཕལ་ཆེ་བ་ཡང་རགས་རིམ་གྱི་ཚུལ་དུ་
བཀོད། ཕལ་ཆེར་གྱིས་ཤེས་སླ་བ་རྣམས་དང་། རྒྱས་བཤད་ཀྱི་རིགས་གཞན་ལས་ཤེས་དགོས་པ་རྣམས་ཀྱང་
གཞུང་དོན་ཚང་མ་ཁོང་དུ་ཆུད་པར་བྱ་ཕྱིར་དེ་དང་དེའི་ཐད་ཀྱི་འགྲེལ་པ་རྣམས་ལ་བལྟ་བར་བྱོས་ཤིག་ཅེས་དྲན་
བསོས་(གསོས་)ཁ་བྱང་གི་ཚུལ་དུ་བཏབ། དོགས་པ་དཔྱད་པར་འོས་པའི་རིགས་རྣམས་རང་གཞན་ལ་བློ་
བསྐྱེད་འབྱུང་ཕྱིར་ངལ་བ་ལ་མ་རྩེགས་པར་སོ་སོའི་མཚམས་སུ་ཇི་ལྟར་འོས་པ་བཀོད་པ་བཅས། དེས་ན་སྔོན་
གྱི་མཁས་པ་རྣམས་ཀྱི་དགོངས་པ་དང་མི་མཐུན་པའི་རང་བཟོའི་བཤད་ཡམས་འཕྲེང་བར་བསྒྲིགས་པ་ཡང་མ་
ཡིན་ལ། ཡང་ཡིག་ཆ་རྙིང་པ་རྣམས་ཀྱི་ཚིག་སྣ་བསྡུས་ཏེ་སྐྱར་དུ་བཤུས་པ་ལ་སྦྱར་བྱང་གསར་དུ་བཀོད་པ་ཙམ་
ཡང་མ་ཡིན་ཏེ། སྔོན་བྱོན་མཁས་པ་རྣམས་ཀྱིས་རིགས་པའི་ཤུགས་ཀྱིས་རྟོགས་པར་འགྱུར་པ་ལ་དགོངས་ནས་
གསལ་བར་དངོས་སུ་མ་གསུངས་པ་རྣམས་ཅུང་ཞིག་རྩལ་དུ་བཏོན་ནས་འཆད་ཡོད་པ་ཡང་མགོ་འཇུག་ཀུན་ཏུ་
ཞིབ་མོར་དཔྱོད་ན་ཤེས་ཤིང་། དེ་ལས་གཞན་པའི་དགག་སྒྲུབ་ཀྱི་རྣམ་བཞག་མང་པོ་ནི་གཞུང་དོན་བསྒྲིབས་
པར་འགྱུར་བ་མ་ཟད་ཡི་གེས་ཀྱང་འཇིགས་ཤིང་། ལྷག་པར་སྔོན་བྱོན་དམ་པ་རྣམས་ཀྱི་གསུང་ལ་ནི་བཞེད་
ཚུལ་མི་འདྲ་བ་འགའ་ཞིག་ཙམ་མཆིས་པ་ལས་ཚིག་དོན་ལ་འཁྲུལ་པའི་ཆ་ནི་འབྱུང་མི་སྲིད་ན་བདག་ཉིད་འཆིང་
བ་ཀུན་ལྡན་ཞིག་གིས་དེ་དག་ལ་འཐད་མི་འཐད་ཀྱི་རྣམ་བཞག་སྨྲ་བ་ནི། ཡུལ་དམ་པ་ལ་བརྟེན་ནས་ངག་གི་
ཉེས་པ་གསོགས་པ་ལས་མ་འདས་སོ་སྙམ་ནས་དེ་འདྲ་བའི་སྤོབས་པ་ཐུང་ངུར་བགྱིད་ཅིང་། དེ་ལ་ཁོ་ན་རེ།
འོ་ན། ཁྱོད་ཀྱིས་གཞུང་འདིའི་གོང་འོག་རྣམས་སུ་བྱེ་བྲག་སྨྲ་བའི་འདོད་ཚུལ་ལ་འཐད་མི་འཐད་ཀྱི་སྐྱོན་
བརྗོད་མང་ཙམ་བཀོད་འདུག་པ་དེ་དག་ཀྱང་ངག་གི་ཉེས་པར་མི་འགྱུར་རམ་ཞེ་ན། མི་མཚུངས་ཏེ། ཚུལ་
དེ་ནི་སྤྱོད་འཇུག་ལས། འཇིག་རྟེན་རྣལ་འབྱོར་གྱིས་གནོད་ཅིང་། ། རྣལ་འབྱོར་པ་ཡང་བློ་ཁྱད་ཀྱིས། ། གོང་མ་
590



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ།
གོང་མ་རྣམས་ཀྱིས་གནོད། ། ཅེས་གྲུབ་མཐའ་ལ་མ་ཞུགས་པའི་འཇིག་རྟེན་རང་ག་བ་རྣམས་ཀྱི་འདོད་ཚུལ་ལ་
གྲུབ་མཐའ་ལ་ཞུགས་པའི་རིགས་པས་གནོད་པ་དང་། གྲུབ་མཐའ་སྨྲ་བ་ཡང་འོག་མ་འོག་མའི་འདོད་པ་ལ་
གོང་མ་གོང་མའི་རིགས་པས་གནོད་པར་གསུངས་པས། དེས་ན་བྱེ་བྲག་སྨྲ་བའི་འདོད་ཚུལ་ཡང་ཕལ་ཆེ་བ་
འཐད་ལྡན་དུ་ངེས་ཀྱང་འགའ་ཞིག་གྲུབ་མཐས་ཀུན་བརྟགས་པའི་ཆ་རྣམས་ལ་གྲུབ་མཐའ་གོང་མ་རྣམས་ཀྱི་
རིགས་པས་གཞལ་ན་མི་འཐད་པའི་གནོད་བྱེད་འཇུག་པ་ནི་གོང་མའི་གཞུང་ཕལ་མོ་ཆེར་གསལ་བ་ལྟར་ཡིན་ལ།
དེའི་ཕྱིར་སྐབས་འདིར་ཡང་གོང་མའི་རིགས་པས་དཔྱོད་པའི་ཚེ་མི་འཐད་པའི་ཕྱོགས་རྣམས་དངོས་སུ་བཀོད་པ་
ནི་དེ་དག་ལ་གནས་སྐབས་བྱེ་སྨྲའི་རང་ལུགས་ཀྱི་ཚེ་ལན་འདེབས་ཚུལ་དང་། ཁས་ལེན་འཛིན་མཚམས་སོགས་
ཀྱང་ཤེས་བར་བྱ་བའི་ཕྱིར་དང་། དོན་གྱི་གནས་ཚོད་དངོས་གྲུབ་མཐའ་གོང་མའི་འདོད་ཚུལ་ལྟར་འཐད་པ་
ལ་ངེས་པ་འདྲེན་པ་སོགས་ཀྱི་སླད་དུ་བཀོད་པ་ལས། བྱེ་བྲག་སྨྲ་བ་ལ་སྡང་ཤུགས་དང་། བརྙས་པ་དང་།
མ་གུས་པའི་བསམ་པས་བཀོད་པ་མ་ཡིན་པ་མ་ཟད། ད་དུང་ཁོ་བོ་ཅག་ནི་འདི་སྙམ་དུ་སེམས་ཏེ། དེང་སང་
རང་ཉིད་ཐེག་པ་ཆེན་པོ་བར་ཁས་འཆེ་ཞིང་། དེའི་ནང་ནས་ཀྱང་ཐེག་པ་ཐམས་ཅད་ཀྱི་ཡང་རྩེ། གསང་
ཆེན་བླ་ན་མེད་པའི་གྲུབ་མཐའ་འཛིན་པར་རློམས་པའི་ང་རྒྱལ་འཆར་ཡང་། དོན་དུ་གཞན་ལུགས་ལྟ་ཞོག་
རང་ལུགས་ཀྱི་ལྟ་སྒོམ་སྤྱོད་འབྲས་གང་གི་ཆ་ལ་ཡང་འདི་ཞེས་མཛུབ་མོ་འཛུགས་རྒྱུ་མེད་པར་སེམས་ལ་བསམ་རྒྱུ་
ཉོན་མོངས་དང་། ཁ་ནས་འདོན་རྒྱུ་ལྕེ་མ་གཏོགས་མེད་བཞིན་དུ་ཐོབ་དང་སྤྱི་བརྟོལ་གྱིས་གཞན་མགོ་བསྐོར་
བར་བྱེད་པ་ལ་རིགས་མཐུན་གྱི་བླུན་པོ་དག་གིས་དད་ཅིང་གུས་པ་ལྷུར་བྱེད་པ་ཡང་མང་ཞིག་མཆིས་མོད། དེ་
དག་ནི་གོང་དུ་དྲངས་པའི་ཀུན་གཟིགས་ལྔ་པ་ཆེན་པོའི་གསུང་། དེང་དུས་བ་གླང་རྫི་འདྲ་མང་པོ་ཡིས། ། འགྲོ་
བ་འདྲེན་པར་བྱེད་ལ་ཅི་ཞིག་གསུངས། ། ཞེས་པའི་ལུང་གིས་དངོས་སུ་ཟིན་པ་ཡིན་ལ། དེས་ན་དེ་འདྲ་བའི་
ཐེག་ཆེན་པར་རློམས་པ་དག་ལ་སྐྱབས་སུ་འཛིན་པ་བས་བྱེ་བྲག་སྨྲ་བའི་མཁས་པ་འདི་དག་ལ་དད་གུས་བརྒྱ་
འགྱུར་སྟོང་འགྱུར་དུ་བྱ་བར་རིགས་ཤིང་། གཞན་ཡང་དེང་སང་གི་ཐེག་ཆེན་པར་རློམས་པ་མང་པོ་ཞིག་ལས་
བྱེ་བྲག་སྨྲ་བའི་སྐྱེས་བུ་འདི་དག་ལུང་དང་མངོན་པར་རྟོགས་པའི་ཡོན་ཏན་གང་གི་སྒོ་ནས་ཀྱང་ཆེས་ཆེར་ཁྱད་
པར་དུ་འཕགས་པས་ན། བདག་ནི་ཚེ་རབས་ཀྱི་འཕྲེང་བ་གཞན་དང་གཞན་དག་ཏུའང་མཁས་པ་དེ་དང་དེ་
འདྲ་བར་གྱུར་ནས་རྒྱལ་བའི་དམ་ཆོས་འཛིན་པར་གྱུར་ཅིག་ཅེས་སྙིང་ནས་སྨོན་ལམ་འདེབས་པ་ལས་བརྙས་པ་
591



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
དང་མ་གུས་པའི་བསམ་པ་རྨི་ལམ་དུ་ཡང་མེད་ན། གྲུབ་མཐའ་གོང་འོག་གི་འདོད་ཚུལ་དོན་ལ་གང་གནས་
དཔྱད་པ་ཙམ་ལ་ངག་གི་ཉེས་པར་འགྱུར་བའི་གནས་མ་མཆིས་སོ་སྙམ་མོད། འོན་ཀྱང་མི་ཤེས་པ་ལྟུང་བ་
འབྱུང་བའི་སྒོ་ཞེས་པ་ལྟར་ལས་འབྲས་ཀྱི་འབྲེལ་བ་ནི་ཆེས་ཆེར་ཟབ་ཅིང་ཕྲ་བས་ན། གལ་ཏེ་མི་ཤེས་པའི་
དབང་ལས་ཉེས་པར་འགྱུར་བ་དག་མཆིས་སུ་ཟིན་ན་ཡང་། དེ་དག་ཡུལ་དམ་པ་རྣམས་ཀྱི་སྤྱན་སྔར་བཤགས་
པར་བགྱིད་ན་དག་པ་དང་ཚངས་པར་ཡང་ཅིའི་ཕྱིར་མི་འགྱུར། དེ་དག་ཏུ་མ་ཟད་ད་དུང་བདག་གིས་བཀོད་
པའི་གཞུང་འདི་ལ་འགལ་འཁྲུལ་གྱི་རིགས་གཞན་དག་ཀྱང་ཡོད་སྲིད་པས་རྣམ་དཔྱོད་དང་ལྡན་པའི་མཁས་པ་
རྣམས་ཀྱིས་ཕྱོགས་ལྷུང་སྤངས་པའི་གཟུ་བོའི་བློས་དཔྱོད་དེ་གཞུང་དོན་དང་འགལ་བའི་རིགས་མཆིས་ན་ཚིག་
དོན་གྱི་ཆ་འདི་དང་འདི་ལ་མི་འཐད་པ་འདི་ལྟར་མཆིས་སོ་ཞེས་གད་བདར་གྱི་ཚུལ་དུ་གསལ་བོར་གླེང་བར་
མཛོད་ཅིག་དང་། དེ་ལ་བདག་གིས་ཀྱང་ལུང་དང་རིག་པས་གཞལ་ཏེ་ནོར་འཁྲུལ་དུ་ངེས་པ་རྙེད་ན་རྗེས་སུ་ཡི་
རང་བ་དང་དེ་དེ་བཞིན་ནོ་ཞེས་སྤྱི་བོར་ནོད་པར་བགྱི་བ་ལས། བདག་གི་སྨྲ་བ་དེ་ཁོ་ན་ཡིན་གྱི་གཞན་ནི་མ་
ཡིན་ནོ་ཞེས་གླེན་པའི་བརྟུལ་ཞུགས་འཛིན་པར་མི་བྱེད་ལ། ཡང་། ལ་ལ་དག་ཕྱོགས་ལྷུང་དང་སྡང་ཤུགས་
ཀྱི་བསམ་པས་རྒྱུ་མཚན་མེད་པར་ཅི་རིགས་སྨྲ་བ་དག་ཀྱང་འབྱུང་སྲིད་ན། དེ་དག་ལ་ནི་སྨྱོན་པ་དང་ལྷན་ཅིག་
ཏུ་རྩོད་པར་མི་བྱའོ་ཞེས་པ་ལྟར་བཟོད་པ་དང་བཏང་སྙོམས་ཀྱི་ངང་དུ་བཞག་པར་བྱ་བ་ལས་དོན་མཐུན་གྱི་ལན་
བྱ་བའི་གནས་མིན་པས་ཅི་དགའ་བར་ཡང་སྨྲོས་ཤིག་ཅེས་འཕྲོས་བཤད་ཀྱི་ཚུལ་དུ་གླེང་ནས་སླར་ཡང་ཚིགས་སུ་
བཅད་དེ་སྨྲ་བ་ནི།
ཛམྦུས་མཚན་པའི་འཛིན་མའི་ཁྱོན་འདི་ཆོས་ཀྱིས་འགེངས་མཛད་རྒྱན་གྱི་མཆོག ། འཕགས་ཡུལ་
མཁས་གྲུབ་གྲངས་མེད་དབུས་ན་སངས་རྒྱས་གཉིས་པར་ཡོངས་གྲགས་པ། ། དབྱིག་གཉེན་ཞབས་ཞེས་སྙན་པའི་
སྒྲ་དབྱངས་སྲིད་པ་གསུམ་ན་ལྷང་ངེ་བ། ། གང་གི་ཞབས་སེན་ནོར་བུའི་ཆུ་སྐྱེས་བྱང་ཆུབ་བར་དུ་སྤྱི་བོར་
འགོད། ། མགོན་དེའི་གསུང་གསང་བདེ་འབྱུང་རལ་ཀློང་ནས། ། ཆོས་མངོན་མཛོད་ཀྱི་གཞུང་ལུགས་གངྒ་མོ། །
དོན་བཟང་དངུལ་གྱི་བྱེ་མ་འདྲེན་པའི་རྒྱུན། ། ཐུབ་བསྟན་རྒྱ་མཚོ་ཕྱུར་(འཕྱུར་)བའི་དཔལ་དུ་འབབ། ། དེ་ཡི་
དགོངས་དོན་གསལ་བྱེད་འཕགས་བོད་ཀྱི། ། མཁས་དབང་དུ་མས་ལེགས་པར་བཤད་པའི་གསུང་། ། དེང་སང་
དུས་ནའང་དབྱར་སྐྱེས་རྔ་སངས་བཞིན། ། ཉམས་པ་མེད་པར་ཁོར་ཡུག་ཁྱོན་འདིར་སྙན། ། སྔོན་རབས་དྲན་
592



སྙོམས་འཇུག་བསྟན་པ་ཞེས་བྱ་བ་གནས་བརྒྱད་པའི་རྣམ་པར་བཤད་པ་བཞུགས་སོ། །
དབང་དེ་དང་དེ་དག་གིས། ། དགོངས་ཤིང་གཟིགས་པའི་ཡུལ་དུ་མ་གྱུར་པའི། ། ཚིག་དོན་འགའ་ཙམ་བདག་
ལྟའི་བློ་གྲོས་ཀྱིས། ། ཉིན་མཚན་བསམ་ཀྱང་དམིགས་སུ་མ་མཆིས་ན། ། སླར་ཡང་གསལ་ལ་ཡང་གསལ་ཇི་བཞིན་
དུ། ། དགོངས་དོན་འཆད་པའི་ངལ་བའི་ཁུར་འཛིན་ཀྱང་། ། མཁས་ཤིང་རྣམ་དཔྱོད་ལྡན་པའི་ཚོགས་ལ་ནི། །
བསྒྲུབས་ཟིན་སྒྲུབ་པའི་ཚུལ་དུ་འགྱུར་སྲིད་མོད། ། འོན་ཀྱང་དེང་དུས་བདག་འདྲའི་བློ་དམན་ཕལ། ། རྒྱས་པའི་
བསྟན་བཅོས་མཐོང་ཚེ་མགོ་བོ་རྨོངས། ། མདོར་བསྡུས་སྙིང་པོ་བསྟན་པས་ས་མི་ཆོད། ། བར་མ་དོ་རུ་སྨྱོན་པའི་
གར་སྟབས་བསྒྱུར། ། ལ་ལ་བཀླགས་པ་ཙམ་གྱིས་ཆོག་པར་འཛིན། ། འགའ་ཞིག་ཚིག་དོན་འགའ་ཙམ་ཁུར་དུ་
འཛིན། ། ཕལ་ཆེར་གྲངས་ཀྱི་གནད་རྣམས་བཀྲུགས་ཤིང་བསྡེབས། ། གཞུང་དོན་ནོར་བུའི་དོ་ཤལ་དུམ་བུར་
ཐོར། ། ལྷག་པར་སྔོན་བྱོན་དམ་པ་རྣམས་ཀྱི་གསུང་། ། ཆེས་ཆེར་ཟབ་ཅིང་བརླིང་བའི་གཞན་དབང་ལས། །
དཀའ་བའི་གནད་དོན་འགའ་ཞིག་ས་འོག་གི། གཏེར་བཞིན་ལྐོག་ཏུ་གྱུར་པ་དག་ཀྱང་མཐོང་། ། དེས་ན་
གཞུང་ཆེན་འདི་དང་འདི་འདྲ་བའི། ། དགོངས་དོན་ཇི་བཞིན་ཁོང་དུ་ཆུད་འདོད་ན། ། རྩ་བའི་ཚིག་འགྲེལ་མ་
བརྗིད་ལམ་མེར་གསལ། ། རིག་པའི་གཤོག་རླབས་ནམ་མཁའི་རྒྱུ་བཞིན་དཔྱོད། ། གོ་དོན་མ་ནོར་གནད་ཀྱི་དོན་
པོར་བཟུང་། ། རྩོད་པའི་ཚེ་ན་རིག་པའི་འཕྲུལ་ཆེན་གཤོམས། ། ལན་གྱི་ཚེ་ན་དམ་བཅའི་རྩ་བ་བརྟན། ། འཆད་
པའི་ཚེ་ན་འགལ་མེད་འབྲེལ་པར་སྨྲ། ། ཉམས་སུ་ལེན་ཚེ་སྤངས་གཉེན་མ་ནོར་བར། ། རང་གཞན་རྒྱུད་ལ་སྦྱོར་
ཐབས་ཤེས་གྱུར་ན། ། ཐོས་བསམ་ངལ་བ་བསྟེན་པའི་དགོས་དོན་གྱི། ། སྙིང་པོ་ལག་རྩེ་ལོན་པ་ཉིད་ཡིན་གྱི། །
གཞན་དུ་ཚིག་འཁྲིར་འཆེལ་བའི་རྩོད་པ་དང་། ། རྩ་འགྲེལ་མིག་བཤར་ཙམ་གྱིས་ཆོག་འཛིན་དང་། ། མགོ་བོ་
རྨོངས་པའི་ཐབས་ཙམ་ལྷུར་ལེན་པས། ། འཕྲལ་དང་ཡུན་གྱི་དགོས་པ་འགྲུབ་མི་འགྱུར། ། དེ་འདྲ་དག་ལ་ཕན་
པར་བྱ་ཕྱིར་དང་། ། རང་གི་ཡིད་ལའང་གོམ་པར་བགྱིད་སླད་དུ། ། གཞུང་ལུགས་འདི་ཉིད་སྨྲ་བའི་མགྲིན་པ་
ནི། ། ཅུང་ཞིག་གཟེངས་སུ་བསྟོད་པ་ལྟར་བགྱིས་མོད། ། དེ་ལྟ་ན་ཡང་དེང་དུས་ཐུབ་བསྟན་ནི། ། ལྟག་ཆུ་ཆད་
པའི་རྫིང་བཞིན་ཇེ་དམར་གྱུར། ། ཆོས་དང་ཆོས་སྨྲ་ལམ་ཁའི་བོང་བ་བཞིན། ། རྒྱགས་དང་དྲེགས་པའི་སྐྱེ་བོ་
གཙུག་རྒྱན་བཞིན། ། ཆོས་པར་རློམས་པའི་གང་ཟག་ཕལ་ཆེར་ཡང་། ། ཟང་ཟིང་ནོར་དང་སྙན་གྲགས་ལ་སོགས་
པ། ། ཚེ་འདིའི་འདུན་ཐབས་རྩིས་སུ་འཛིན་པ་ལས། ། ཆོས་ལ་མཆོག་ཏུ་འཛིན་པ་སྲིད་མཐར་གྱུར། ། འདི་ལྟའི་
དུས་སུ་གཞུང་ལུགས་འདི་འདྲ་བ། ། འཆད་དང་རྩོམ་པའི་ངལ་བ་བསྟེན་ན་ཡང་། ། ཡ་སོ་ཅན་གྱི་བ་གླང་མང་
593



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
བའི་ཕྱིར། ། སྙིང་དང་རྣ་བའི་ཟུག་རྔུར་གྱུར་གྱི་དོགས། ། འོན་ཀྱང་འཇམ་མགོན་མི་ཡི་ཟློས་གར་ཅན། ། ཆོས་ཀྱི་
རྒྱལ་པོ་ཀུན་མཁྱེན་ཙོང་ཁ་པའི་།། ཐུགས་བསྐྱེད་འཕྲིན་ལས་དུས་རིང་བསྐལ་པར་ཡང་། ། འཛད་པ་མེད་པའི་
བྱིན་རླབས་ལ་བརྟེན་ནས། ། བསྟན་པའི་རྩ་ལག་གདན་ས་ཆེན་པོ་གསུམ། ། རྗེས་འབྲང་བཅས་པའི་ཆོས་ཀྱི་སྡེ་
རྣམས་སུ། ། ད་ལྟའི་དུས་ནའང་སྡེ་སྣོད་འཆད་ཉན་དང་། ། བསླབ་གསུམ་ཉམས་ལེན་སྟོན་ཀའི་ཟླ་ལྟར་གསལ། །
དེ་དག་རྣམས་སུ་བློ་གསལ་རྣམ་དཔྱོད་ཅན། ། གཞུང་བརྒྱ་རྟོགས་པར་འདོད་པའི་སྐལ་བཟང་གི། རིགས་ཅན་
དུ་མའང་མཆིས་པ་དེ་དག་གི། ཆེད་དུ་ཡན་ལག་ཡོངས་སུ་རྫོགས་པར་བཀོད། ། འདི་ནི་རྩ་བའི་དགོངས་དོན་
གཞི་རུ་བཟུང་། ། མང་པོའི་རྒྱས་བཤད་དོན་གྱི་སྙིང་པོར་བསྒྲིལ། ། གསལ་མིན་དཀའ་བའི་གནས་རྣམས་ལྷུག་
པར་བཀྲོལ། ། རིགས་པའི་བྱེ་བྲག་རྣམས་ཀྱང་ཞར་ལ་སྨྲས། ། དེ་ཕྱིར་སྔོན་ཡོད་འགྲེལ་པ་སྐྱར་ཙམ་མིན། ། རང་
བཟོའི་བཤད་ཡམས་བསྒྲིགས་པའི་འཕྲེང་བའང་མིན། ། འདྲ་ལ་མི་འདྲའི་ཁྱད་པར་འགའ་ཞིག་ཙམ། ། མཆིས་
མིན་ཞིབ་མོའི་བློ་ཡིས་བརྟགས་ན་ཤེས། ། འོན་ཀྱང་རང་ཉིད་འཆིང་བ་ཀུན་ལྡན་ཕྱིར། ། ཚིག་དང་དོན་གྱི་ཆ་ལ་
འཁྲུལ་པའང་། ། སྲིད་ན་ཆོས་སྤྱན་ལྡན་པའི་ཚོགས་རྣམས་ཀྱིས། ། རིགས་དང་རིགས་མིན་དབྱེ་བ་འབྱེད་པར་
འོས། ། འདི་ནི་མཁས་འདོད་མ་ཡིན་གྲགས་ཕྱིར་མིན། ། ཟང་ཟིང་རྙེད་དང་བཀུར་སྟིའི་ཕྱིར་མིན་ཏེ། ། བསྟན་
པའི་རྩ་བ་མངོན་པའི་རང་ལུགས་འདི། ། མི་ཉམས་ཡུན་དུ་གནས་པའི་ཆེད་ཁོ་ན། ། འདིར་འབད་དགེ་བ་དུང་
དང་ཀུནྡ་ལྟར། ། དཀར་བའི་ཕུང་པོ་གང་ཞིག་བསགས་པ་དེས། ། རྒྱལ་བསྟན་སྤྱི་དང་འཇམ་མགོན་བླ་མའི་
བསྟན། ། བཤད་སྒྲུབ་གཉིས་ཀྱིས་དར་ཞིང་རྒྱས་གྱུར་ཅིག། རྒྱལ་བསྟན་གནས་པའི་ཆོས་ཀྱི་སྡེ་རྣམས་ཀྱི། །
འདུས་པ་མཐའ་དག་ཐུགས་མཐུན་ཁྲིམས་གཙང་ཞིང་། ། བཤད་དང་སྒྲུབ་པའི་བྱ་བ་དབྱར་མཚོ་ལྟར། ། འཕེལ་
བས་སྐྱེ་རྒུའི་བསོད་ནམས་ཞིང་གྱུར་ཅིག། བསྟན་འཛིན་དམ་པའི་སྐྱེས་མཆོག་མཐའ་དག་ཀྱང་། ། སྐུ་ཚེ་
བརྟན་ཅིང་མཛད་འཕྲིན་ཡར་ཟླར་འགྲན། ། འཆད་རྩོད་རྩོམ་པས་རྒྱལ་བསྟན་འཛིན་པ་ལ། ། འཇམ་མགོན་བླ་
མ་ཉིད་དང་མཚུངས་གྱུར་ཅིག ། མངོན་པའི་སྡེ་སྣོད་འདིས་མཚོན་ལུང་རྟོགས་ཀྱི། ། བསྟན་པ་རྣམ་དག་ས་
སྟེང་ཁྱབ་གྱུར་ཅིང་། ། མཆོག་དམན་ཀུན་གྱིས་བསྟན་ལ་སྲི་ཞུ་དང་། ། རི་མོར་བྱེད་པས་ཉིན་མཚན་འདའ་བར་
ཤོག ། དེ་ཡི་ དགེ་མཐུས་ཡངས་པའི་འཇིག་རྟེན་ཀུན། ། བདེ་སྐྱིད་ཉིན་མོའི་སྣང་བས་ཡོངས་ཁྱབ་སྟེ།
བསྐལ་བཟང་རྫོགས་ལྡན་གསར་པའི་ལང་ཚོའི་བཞིན། ། ཅི་ཡང་ངོམས་པའི་དགའ་སྟོན་མངོན་གྱུར་ཤོག །
594



སྙོམས་འཇུག་བསྟན་པ་ཞེས་བྱ་བ་གནས་བརྒྱུད་པའི་རྣམ་པར་བཤད་པ་བཞུགས་སོ། །
ཐོས་བསམ་ལ་གཞོལ་བློ་གྲོས་ཅན་རྣམས་ཀྱང་། ། ཆོས་བཞིན་སྤྱོད་ལ་བར་ཆད་མེད་པ་དང་། ། གཞུང་དོན་རྟོགས་
པའི་བློ་གྲོས་རྒྱས་གྱུར་ཏེ། ། འཇམ་དབྱངས་གཉིས་པ་ལྟ་བུས་ཡོངས་གང་ཤོག ། ཇི་སྲིད་རྒྱལ་བསྟན་གནས་པ་
དེ་སྲིད་དུ། ། བདག་གི་བསྟན་བཅོས་འདིས་ཀྱང་ཐར་འདོད་ལ། ། བླང་དོར་གསལ་བའི་གཉེན་དུ་སྨིན་གྱུར་ཏེ།།
ངལ་བའི་འབྲས་བུ་དོན་དང་ལྡན་པར་ཤོག། བདག་ཀྱང་དེང་ནས་ཚེ་རབས་ཐམས་ཅད་དུ། ། འཁོར་ལོ་བཞི་
ལྡན་རྟེན་དང་མི་འབྲལ་ཞིང་། ། རྒྱལ་བའི་དམ་ཆོས་མ་ལུས་འཛིན་པ་དང་། ། འཆད་དང་སྒྲུབ་པ་སྙིང་པོར་བྱེད་
པར་ཤོག ། ཁམས་གསུམ་འཁོར་བའི་གནས་ལས་ཡིད་རབ་འབྱུང་། ། བསླབ་གསུམ་རྣམ་པར་དག་པའི་ཚུལ་
ལ་གནས། ། ལྷག་པར་དེ་ཉིད་རྟོགས་པའི་བློ་གྲོས་ཀྱིས། ། བདག་ལྟའི་ས་བོན་དྲུང་ནས་འབྱིན་པར་ཤོག། ཕུང་
པོ་ཁམས་དང་སྐྱེ་མཆེད་གནས་ལ་མཁས། ། བདེན་བཞིའི་འཇུག་ལྡོག་བླང་དོར་མ་ནོར་སྤྱོད། ། དེ་མཐུས་ཤེས་
བྱའི་གནས་ལ་རྨོངས་པའི་མུན། ། གཏན་ནས་བཅོམ་པའི་གྲོལ་བ་མཆོག་ཐོབ་ཤོག ། སྤྱན་དང་མངོན་པར་
ཤེས་པའི་དཔལ་མངའ་ཞིང་། ། ཚད་མེད་རྣམ་ཐར་ཟད་པར་ཟིལ་གནོན་སོགས། ། ཡོན་ཏན་ཟད་མི་ཤེས་ལ་
དབང་འབྱོར་ཏེ། ། རླབས་ཆེན་འགྲོ་བའི་དོན་ལ་སྤྱོད་པར་ཤོག ། མཐར་ཐུག་སྟོབས་བཅུའི་ཁོ་ལག་ཡོངས་སུ་
རྫོགས། ། ཤེས་བྱ་མ་འདྲེས་འབྱེད་པའི་མཁྱེན་པ་རྒྱས། ། ཁམས་དང་བསམ་པར་འཚམས་པའི་ཆོས་སྟོན་པའི། །
ཀུན་མཁྱེན་མཆོག་གི་གོ་འཕང་ཐོབ་པར་ཤོག ། མདོར་ན་མཁའ་མཉམ་སེམས་ཅན་མ་ལུས་པ། ། སྡུག་བསྔལ་
རྒྱུ་དང་བཅས་པ་ལས་སྒྲོལ་ཏེ། ། གཏན་བདེ་བླ་ན་མེད་པའི་གོ་འཕང་ལ། ། འགོད་པའི་དེད་དཔོན་མཆོག་ཏུ་གྱུར་
ཅིག་གུ། ཞེས་ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་
པོའི་སྣང་བ་ཞེས་བྱ་བ་འདི་ནི། ། སྔར་བདག་ཉིད་སེར་སྨད་ཐོས་བསམ་ནོར་བུའི་གླིང་དུ་སློབ་གཉེར་བགྱིས་
སྐབས་དཀའ་གནད་འགའ་ཞིག་ལ་རང་གི་གོ་རྟོགས་འཆར་ཚུལ་དང་རྩོད་པའི་རིགས་པ་འབབ་ཚུལ་བརྗེད་བྱང་
ལྟ་བུར་བཀོད་པའི་ཡི་གེ་རིམ་འཁྱར་ལ་བརྟེན། དོན་གཉེར་ཅན་འགའ་ཞིག་ནས་འདི་དག་ཕྱོགས་སྡེབས་ཀྱི་
གཞུང་ཚན་གོང་འོག་འགྲིལ་བ་ཞིག་བགྱིས་དགོས་ཞེས་བསྐུལ་བར་བྱེད་མོད་ཀྱང་། བར་སྐབས་སུ་རྣམ་པར་
གཡེང་བའི་གཞན་དབང་འབའ་ཞིག་ཏུ་འཕྱན་པས་རིམ་ལུས་ཁར། ཞིབ་ཏུ་བསམ་ཚེ་དེང་སང་མཁས་བཙུན་
བཟང་གསུམ་འཛོམས་པའི་བདག་ཉིད་ཆེན་པོ་རྣམས་ཀྱང་བཏང་སྙོམས་ཀྱི་ངལ་བསོ་ (གསོ་》མཛད་པ་ལས་
འདི་རིགས་ཀྱི་སྤྲོས་པ་ཆེར་མི་མཛད་ན། བདག་ལྟ་བུས་སྨྲ་བའི་ཁུར་འཛིན་ཀྱང་ཝ་སྐྱེས་སེངྒེའི་བརྟུལ་ཞུགས་
595



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
འཆང་བ་ལྟར་བབས་སུ་མི་འབྲེལ་ཞིང་། མི་མཁས་མཁས་འདོགས་ཀྱིས་བདག་ཉིད་སྒྲོག་པ་ལྟ་བུའི་ཡག་འབྱུང་
བའི་རྒྱུར་འགྱུར་རོ་སྙམ་ནས་འདྲི་བའི་སྤོབས་པ་སྐྱུངས་ཀྱང་། དུས་ཕྱིས་གོང་ས་ལྷ་མིའི་འདྲེན་མཆོག་རྒྱལ་
དབང་བཅུ་པ་ཆེན་པོས་མཛོད་ཀྱི་གསན་གཞེས་བསྐྱངས་སྐབས། རྒྱལ་ཚབ་ཁྲི་ཆེན་ནོ་མིན་ཧན་ནས་ཁོ་བོས་
བཏབ་པའི་སྔར་གྱི་དཀའ་གནད་བརྗེད་བྱང་འགའ་ཞིག་སྐུ་མདུན་དུ་ཕུལ་བ་ལ་བརྟེན། གོང་ས་རིན་པོ་ཆེ་
ནས་ཀྱང་འདི་ཉིད་མཇུག་གྲུབ་བར་གྱིས་ཤིག་པའི་བཀའི་སྣང་བ་སྩལ་ཅིང་། རྒྱལ་དབང་དེ་ཉིད་ཀྱི་མཚན་
ཉིད་ཞབས་ཞུའི་བླ་མ་གཞུང་ལུགས་རབ་འབྱམས་ལ་མཁྱེན་པའི་སྤྱན་རས་ཡངས་པ་འབྲས་བློ་གླིང་ཏྲེའོ་དགེ་
བཤེས་ཚེ་དབང་བསམ་འགྲུབ། སེར་སྨད་ཚ་རྡོར་དགེ་བཤེས་དགེ་འདུན་ཚུལ་ཁྲིམས། དགའ་ལྡན་ཤར་རྩེ་
ཐེ་པོ་སྤྲུལ་སྐུ་ཡེ་ཤེས་ཐུབ་བསྟན་རྒྱལ་མཚན་རྣམ་གསུམ་ནས་ཀྱང་ནན་གྱིས་བསྐུལ་བ་དང་། ཉེ་ཆར་སེར་སྨད་
རང་གི་སློབ་གཉེར་བ་སྨོན་ལམ་མིང་བཏགས་ཐོན་ཉེར་གཏུགས་པ་སྤོམ་འབོར་དགེ་ལེགས་རྣམ་རྒྱལ། སྤོམ་
འབོར་རྒྱལ་མཚན་ཆོས་རྗེ། འདུལ་རྙིང་འཛིན་གྲ་ནས་ཀོང་པོ་ངག་དབང་ཚུལ་ཁྲིམས། རྒྱལ་རོང་བློ་བཟང་
བརྩོན་འགྲུས། སྤོམ་འབོར་འཇམ་དབྱངས་འོད་ཟེར། རོང་པོ་དོན་གྲུབ་ཚུལ་ཁྲིམས་སོགས་འཛིན་གྲ་གོང་
འོག་གི་སློབ་གཉེར་བ་རྣམས་ནས་ལྷ་རྫས་རྟེན་གསུམ་གྱིས་སྣེ་དྲངས་ཏེ་མྱུར་དུ་རྩོམས་ཤིག་པའི་བསྐུལ་མའི་ཉེར་
ལེན་ལ་བརྟེན། དེས་ན་གཞན་ལ་ཕན་པའི་རྒྱུར་འགྱུར་ན་འགའ་ཞིག་ནས་ངན་སྨྲས་ཀྱིས་འཕྱས་གདགས་སུ་
ཟིན་ཀྱང་འགལ་བར་མི་མངོན་ནོ་སྙམ་ནས་སླར་ཡང་འགོད་པའི་ཁུར་འཁྱེར་བ་པོ་ནི། གོང་ས་རྒྱལ་བའི་
དབང་པོའི་སྐུ་བཅར་ཞབས་ཞུ་བ་དར་ཧན་མཁན་པོ་སེར་སྟོད་མཁན་ཟུར་སྤྲུལ་མིང་བློ་བཟང་འཕྲིན་ལས་རྣམ་
རྒྱལ་དུ་འབོད་པས་རབ་བྱུང་བཅུ་བཞི་པའི་མེ་མོ་བྱ་ལོའི་དགུན་ཐོག་རྗེ་ཐམས་ཅད་མཁྱེན་པ་ཙོང་ཁ་པ་ཆེན་པོའི་
བཞུགས་གནས་ཁྱད་ པར་ ཅན་ སེ་ར་ཆོས་སྡིངས་སུ་མཚམས་བཅད་ཞིག་བགྱིད་སྐབས་ནས་ མགོ་ བརྩམས།
དེའི་ཕྱི་ལོ་ས་ཁྱི་ལོ་ནང་གཡེང་བ་དང་ཁ་འདོན་གྱི་སེང་དབར་ནམ་བྱུང་ལ་ཅི་ལྕོགས་སུ་བྲིས་ཏེ་ལོ་དེ་ཁའི་ནང་རྒྱལ་
དབང་འཇིག་རྟེན་གསུམ་མགོན་སྐུ་འཕྲེང་རིམ་བྱོན་གྱི་དགྱེས་ཞིང་། རང་བྱུང་འཕགས་པའི་བསྟི་གནས་གྲུ་
འཛིན་གཉིས་པའི་གཞལ་མེད་ཁང་ཕོ་བྲང་ཆེན་པོ་པོ་ཏཱ་ལའི་རང་ཤག་ཏུ་མཇུག་ཡོངས་སུ་གྲུབ་པར་བགྱིས་པའི་
དགེ་བས་འགྲོ་ཀུན་ཐམས་ཅད་མཁྱེན་པའི་ས་ལ་རེག་པ་ཉིད་དུ་གྱུར་ཅིག ། ། །
ཨོཾ་སྭ་སྟི་སིདྡྷཾ། འཛམ་བུ་ནཱ་དའི་སྒྲས་དྲངས་གླིང་བཞིའི་དབུས། ། ཐུབ་བསྟན་རིན་ཆེན་རྡུལ་བརྩེགས་
596



སྙོམས་འཇུག་བསྟན་པ་ཞེས་བྱ་བ་གནས་བརྒྱུད་པའི་རྣམ་པར་བཤད་པ་བཞུགས་སོ།
ས་འཛིན་དབང་། ། རྣམ་བཞི་གྲུབ་མཐའི་བང་རིམ་མངོན་མཛེས་པས། ། འཛམ་གླིང་ཡངས་པའི་ཁྱོན་ལ་དགེ་
ལེགས་སྦྱིན། ། མ་སྨད་སྙིང་སྟོབས་ཀུམྦྷཱི་ར་ཡི་གྲོང་། ། བསྲུབས་སྐྱེས་ལུང་རིགས་འོད་སྣང་སྟོང་འབར་བའི། ། སྐུ་
མཆེད་སྲིད་པའི་འདྲེན་བྱེད་ཟུང་དག་གིས། ། གོང་འོག་མངོན་པའི་སྐྱེད་ཚལ་མཛེས་པར་བྱས། ། དེ་ལས་བརྗོད་
བྱ་ཤེས་བྱའི་གཞི་ལྔ་བོ། ། རྗོད་བྱེད་དཔྱད་གསུམ་དག་པའི་གནས་བརྒྱད་གཞུང་། ། ལེགས་བཤད་ཆོས་མངོན་
མཛོད་ཅེས་གྲགས་པའི་གཏམ། ། འཕགས་དང་བསིལ་རིའི་ཁོར་ཡུག་ཁྱོན་འདིར་སྙན། ། འཇམ་མགོན་ཡབ་སྲས་
རྗེས་འབྲང་སློབ་ཚོགས་ཀྱི། ། ཐུགས་སྨོན་ཉིད་ལས་དེང་གི་བར་དུ་ཡང་། ། གདན་ས་གསུམ་གྱི་ཀུན་རའི་བྱ་ལམ་
ངོགས། ། བཀའ་པོཏ་མདའ་ཡི་བཤད་སྒྲའི་ཆུ་འཛིན་དཀྲིགས། ། དེའི་ཕྱིར་བློ་གསལ་ཀེ་ཀེའི་སྒྲ་ཅན་མངལ། །
བརྡར་བཏགས་དོན་དམ་ཆོས་མངོན་སྦྲུམ་པའི་ཆེད། ། ལེགས་བཤད་གསར་པའི་དབྱར་རྔ་དལ་སྒྲོགས་པས། །
ལུང་རིགས་ཟློས་གར་སྡེ་འདིར་སླར་ཡང་སྒྱུར། ། དེའི་སླད་རྒྱུད་སྟོད་མཁན་ཟུར་མིང་འཛིན་ནས། ། ཆོས་སྦྱིན་
འཛད་མེད་པར་གྱི་རྒྱུ་སྦྱར་ཞིང་། ། མཁས་བསྡུས་བཟོ་རིགས་སོར་མོའི་གར་སྟབས་ལས། ། བྱུང་བའི་དགེ་དང་
ལྷག་བསམ་ཟླ་བའི་ཟེར། ། ཚོགས་གཉིས་ཀུ་རྫའི་ཚལ་དུ་ཉེར་འཕོས་པའི། ། དཀར་བའི་འོད་དང་འགྲོགས་པའི་
རྣམ་དཀར་མཐུས། ། རྒྱལ་བསྟན་སྤྱི་དང་ཞྭ་སེར་རིང་ལུགས་ཆེ། ། དུས་མཐར་འཕེལ་རྒྱས་ཡུན་དུ་གནས་གྱུར་
ཅིག དེ་འཛིན་འཕྲིན་ལས་མཚན་ཅན་སྐྱབས་མཆོག་གིས། ། མཚོན་པའི་བསྟན་འཛིན་གང་ན་སུ་བཞུགས་
རྣམས། ། སྐུ་ཚེ་རྟག་བརྟན་རླབས་ཆེན་མཛད་འཕྲིན་གྱི། ། འོད་སྣང་སྲིད་ཞིའི་ཁོངས་ལས་བརྒལ་གྱུར་ཅིག ། མ་
སྨད་ཐོས་བསམ་ནོར་བུས་གཏམས་པའི་གླིང་། ། འདིས་མཚོན་རིས་བྲལ་ཚོགས་ཀྱི་མཆོག་རབ་དག ། ཐུགས་
མཐུན་ཁྲིམས་གཙང་བཤད་དང་སྒྲུབ་པ་ཡི། ། མཛད་པས་དབྱར་མཚོའི་དགེ་མཚན་འཕྲོག་གྱུར་ཅིག ། བསིལ་
རིའི་འཁྱུད་མོས་བསྐོར་བའི་སྨན་ལྗོངས་འདིའི། ། དཔོན་འབངས་སྡེ་བཞིའི་ནོར་ལ་ཕྲག་དོག་པའི། ། མི་དང་མི་
མིན་བསམ་སྦྱོར་རྩུབ་མོའི་ལས། ། གང་བརྩམས་མིང་གི་ལྷག་མར་ཞི་གྱུར་ཅིག ། འཇིག་རྟེན་ཀུན་ཏུ་ནད་མུག་
འཁྲུག་རྩོད་སོགས། ། སྙིགས་མའི་རང་མདངས་ཕྱི་རུ་འཕོས་པའི་ལྷོངས། ། ཅི་མཆིས་ཞི་ཞིང་བདེ་སྐྱིད་རྫོགས་
ལྡན་ལ། ། སྤྱོད་པའི་སྐལ་བཟང་དགའ་སྟོན་མངོན་གྱུར་ཅིག ། ཕ་མ་ཉེ་དུ་འབྲེལ་ཐོབ་ལྟོས་བྱེད་ཀྱིས། ། ཐོག་
དྲངས་མཐའ་ཀླས་མ་གྱུར་ཡིད་ཅན་འགྲོས། ། བྱས་བསགས་ཉེས་ཚོགས་ཁྱབ་འཇུག་རྐང་སེན་དྲི། ། དགེ་ཚོགས་
མཐོ་རིས་ཆབ་ཀྱིས་བཀྲུས་གྱུར་ཅིག ། དེ་ལྟར་སྒྲུབ་ལ་ཐོགས་མེད་མཐུ་ལྡན་པའི། ། མྱུར་མཛད་མགོན་དང་ལས་
597



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་བྱ་བ་བཞུགས་སོ།
ཀྱི་གཤིན་རྗེའི་རྒྱལ། ། འདོད་ཁམས་བདག་མོ་ངལ་བསོས་པོ་ལ་སོགས། ། རྣམ་བཞིའི་འཕྲིན་ལས་གཡེལ་མེད་
སྐྱོང་གྱུར་ཅིག ཁྱད་པར་སྡེ་འདི་སྐྱོང་བའི་གཡར་དམ་ཅན། ། དྲེགས་པ་ལྕམ་སྲིང་ལི་བྱིན་ཧ་ར་ཡིས། ། ཐུགས་
དམ་མ་གཡེལ་ཡེ་ཤེས་སྤྱན་མ་རྟུལ། ། དུས་ལ་བབ་བོ་མཐུ་དཔུང་སྐྱེད་གྱུར་ཅིག ། མདོར་ན་མ་གྱུར་འགྲོ་རྣམས་
སྐྱེས་ཐོབ་དང་། ། ཐོས་བསམ་སྒོམ་དང་ཟག་མེད་ཤེས་རབ་ཀྱིས། ། སྲིད་རྩེའི་ཕྲ་རྒྱས་ཆུ་སྦྱོར་དཔུང་བཅོམ་སྟེ། །
ཐར་པ་མཆོག་གི་རྒྱལ་ས་ཟིན་གྱུར་ཅིག ། །
ཅེས་ལུང་རིགས་སྨྲ་བའི་དབང་ཕྱུག་མཁན་ཆེན་བཀའ་དྲིན་གསུམ་ལྡན་སྙིགས་དུས་ཀྱི་པཎྜི་ཏ་ཆེན་པོ་བློ་
བཟང་འཕྲིན་ལས་རྣམ་རྒྱལ་དཔལ་བཟང་པོའི་གསུང་གི་ཉིང་ཁུ་ཆོས་མངོན་པའི་མཛོད་ཀྱི་དགོངས་དོན་གསལ་
བར་བྱེད་པའི་ལེགས་བཤད་ཉིན་བྱེད་དབང་པོའི་སྣང་བ་ཞེས་བྱ་བ་འདི་ཉིད་སྔ་མོ་ཞིག་ནས་ལྗགས་རྩོམ་ཟིན་
འདུག་རུང་། པར་དུ་མ་འཁོད་ཅིང་ཆོས་འགྲིམས་རྣམས་ནས་འདྲི་བའི་ཆ་རྐྱེན་འཛོམས་པའང་དཀའ་བ་
བཅས། ཡོད་ཡོད་ཀྱི་མིང་ཙམ་ཞིག་ལས་དཔེ་རྒྱུན་མ་འཕེལ་བས། གྲྭ་རྐྱང་རྣམས་ལ་མི་ཕན་པ་འདུག་ན།
དེ་དག་ལ་སྨན་པའི་སླད་དང་། ཁྱད་པར་མཁན་ཆེན་དེ་ཉིད་ཀྱི་ཐུགས་ཀྱི་དགོངས་ཟབ་ཡོངས་སུ་རྫོགས་བྱེད་
གསུང་གི་འཕྲིན་ལས་སྤེལ་བའི་བགྱི་བ་འདི་རིགས་གེགས་མེད་མཐར་ཕྱིན་པ་ཞིག་བྱུང་ན་ཅི་མ་རུང་སྙམ་པའི་
ལྷག་བསམ་གྱིས་ཀུན་ནས་བླངས་ཏེ། གང་དེའི་བཀའ་དྲིན་གྱིས་འཚོ་བའི་སློབ་བུའི་ཐ་ཤལ་དགེ་སྦྱོང་གྱི་ན་པ་
རྒྱུད་སྟོད་མཁན་ཟུར་མིང་འཛིན་སེར་སྨད་ཀོང་པོའི་རབ་འབྱམས་པ་ངག་དབང་ཚུལ་ཁྲིམས་ནས། འབྲེལ་
ཐོབ་འདས་གསོན་གྱི་རྒྱུ་དངོས་བྱུང་རིགས་ཆུད་མི་མཛའ་བར་གཞིར་ལེན་གྱིས་པར་གྱི་རྒྱུའི་ཐོག་ཏུ་སྨིན་པར་
བགྱིས་ཤིང༌། བྲིས་རྐོས་ཀྱི་ཡི་གེ་ལའང་ཞིབ་ལྟས་ཀྱིས་ཞུས་དག་པར་བགྱིས་པའི་དགེ་བས། བདག་དང་ཕ་
མས་མཚོན་པའི་འགྲོ་ཀུན་སྐྱེ་དང་སྐྱེ་བར་འཇམ་མགོན་བཀའ་བརྒྱུད་ཀྱི་བསྟན་པའི་སྒོར་ཞུགས་ཏེ་བརྡར་
བཏགས་པའི་ཆོས་མངོན་པའི་གཞུང་ལུགས་རྒྱ་མཚོ་ལྟ་བུར་ཐོས་བསམ་སྒོམ་པའི་བག་ཆགས་བརྟན་པོར་ཐེབས་
ཏེ་དོན་དམ་པའི་ཆོས་མངོན་པ་ཟག་མེད་ཀྱི་ཤེས་རབ་རྗེས་འབྲང་དང་བཅས་པ་རྒྱུད་ལ་བདེ་བླག་ཏུ་མངོན་དུ་
གྱུར་ནས་མྱུར་དུ་སྲིད་པའི་འཁྲུལ་འཁོར་ཧྲུལ་པོར་བྱེད་ནུས་པའི་རྒྱུར་གྱུར་ཅིག་ཅེས་སྨོན་འདུན་གྱི་མཚམས་སྦྱོར་
དང་བཅས་པའི་པར་བྱང་སྨོན་ཚིག་འདི་ཡང་རང་ཉིད་ཀྱིས་སུག་བྲིས་སུ་བཏབ་པའོ། ། ། ། སརྦ་ཛ་ག་ཏཾ། ། །
598



ཆོས་མངོན་པའི་མཛོད་ཀྱི་དགོངས་དོན་གསལ་བར་བྱེད་པའི་ལེགས་བཤད་
ཉིན་བྱེད་དབང་པོའི་སྣང་བ་ཞེས་བྱ་བ་བཞུགས་སོ། །
མཛད་པ་པོ།
རྒྱལ་དབང་ཆོས་རྗེ་བློ་བཟང་འཕྲིན་ལས་རྣམ་རྒྱལ།
འཚོལ་བསྡུ་ཕྱོགས་སྒྲིག་མཁན། ། སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་།
རྩོམ་སྒྲིག་འགན་འཁུར་བ། རྐང་བཙུགས།
མདུན་ཤོག་འཆར་འགོད་པ། སྐལ་ཚེ།
དཔེ་སྐྲུན་འགྲེམས་སྤེལ་ཚན་པ། ། བོད་ལྗོངས་མི་དམངས་དཔེ་སྐྲུན་ཁང་།
(ལྷ་ས་གླིང་སྐོར་བྱང་ལམ་སྒོ་ཨང་20པ་)
པར་འདེབས་ཚན་པ། ལྷ་ས་ཧྥུ་མིང་པར་འདེབས་འགན་འཁྲི་ཚད་ཡོད་ཀུང་སི།
དེབ་ཚད།
787X 1092 1/16
པར་ཤོག
38.25
ཡིག་གྲངས།
ཁྲི་47.5
པར་གཞི།
2008ལོའི་ཟླ་6པར་པར་གཞི་1བསྒྲིགས།
པར་ཐེངས།
2008ལོའི་ཟླ་6པར་པར་ཐེངས་1བཏབ།
པར་གྲངས།
01-2,300
དཔེ་དེབ་ཨང་རྟགས། ISBN978 -7-223 - 02306 - 1
རིན་གོང་སྒོར།
50.00
པར་གཞི་སྒེར་བདག་ཡིན་པས་འདྲ་བཅོས་པར་འདེབས་མི་ཆོག



13
XZCB
责任编辑:刚
装帧设计;格
次
ISBN 978-7-223-02306-1
9787223102306>
定价:50.00元
